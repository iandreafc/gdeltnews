Text|Date|URL
di Michela Mantovan Un'indagine che parte dalla filosofia e dalla religione per arrivare alle riflessioni di intellettuali, artisti, politici e psichiatri: Qualcosa di noi resterà , l'ultimo saggio dello scrittore ed editorialista Antonio Polito, è dedicato al mistero più profondo dell'esistenza. Partendo da una osservazione: la società dei nuovi epicurei ha cercato di cancellare l'argomento La verità, vi prego, sulla morte tra silenzi e illuminazioni / Bridgeman Images) Non è sempre stato così. C'è stato un tempo molto lungo in cui la morte è stata una compagna di viaggio, terribile e spaventosa, certo, ma accettata nella sua ineluttabilità.Qualcosa di noi resterà (Mondadori) di Antonio Polito è un saggio necessario non solo per cercare risposte ma soprattutto per riabituarci a porci alcune domande che, in realtà, hanno il potere di cambiare (in meglio) la nostra visione di questo mondo e anche dell'altro mondo, qualunque cosa ess0 sia. Ma il punto del libro è, alla fine, un altro e il titolo lo spiega con chiarezza. Una storia La storia di Alessandro Magno, leggendario condottiero che a 33 anni aveva conquistato buona parte del mondo allora conosciuto, è punteggiata di miti e leggende. Ma questa, forse non lo è: gli vengono attribuiti diversi testamenti, e comunque la morte arrivò rapida, veloce e misteriosa, tanto che ancora oggi le cause non sono chiare. In ogni caso pare che le sue tre disposizioni finali siano state: che la bara fosse trasportata sulle spalle dai medici ( per dimostrare che «non hanno potere di guarigione davanti alla morte»); che le mani fossero lasciate fuori dalla bara («Voglio che le mie mani siano lasciate alla vista di tutti... Così come siamo venuti al mondo, così ce ne andiamo») e infine che i suoi tesori fossero sparsi lungo il corteo funebre («I beni materiali qui restano»). Antonio Polito cita La storia della morte in Occidente di Philippe Ariès per ricordare che nel corso dell'evoluzione sociale dell'umanità ci sono stati quattro diversi atteggiamenti rispetto all'argomento. L'Uomo di Neanderthal seppelliva i morti e li ricopriva con una lastra, l'Homo Sapiens vicino ai defunti lasciava ornamenti fatti di conchiglie o di ossa di animali e utensili, alludendo alla speranza di una vita dopo . Dalla metà del Medioevo l'attribuzione di un nuovo valore all'esistenza individuale si riflette sulla sua antagonista, che inizia a provocare emozioni, spesso cristallizzate in grandiose opere d'arte. Nel Settecento, un nuovo passaggio decisivo: «La morte romantica e retorica è innanzitutto la morte dell'altro, il suo ricordo e rimpianto ispirano nel XIX e nel XX secolo il nuovo culto delle tombe». E arriviamo a questi tempi, i nostri, nei quali il tema del trapasso «si cancella e scompare, diventa oggetto di vergogna e di divieto», scrive Ariès. La congiura del silenzio. Il tabù supremo, nell'epoca che si fa vanto di affrontare i tabù e di rispedirli nel buio del pregiudizio e dell'ignoranza che li hanno generati, diventa ancora più oscuro e intoccabile. Eppure non può essere così, anche se la nostra cultura alimenta sempre di più il mito dell'eterna giovinezza o addirittura dell'immortalità. Polito ha incominciato a porsi alcune domande, partendo dalla fine, cioè dai pensieri un po' pratici un po' scaramantici su quale dovesse/potesse essere la conclusione della sua vita dal punto di vista rituale . Il pensiero, prima generico poi sempre più insistente (e raccontato nella rubrica di 7 Livingroom) si è allargato ed è diventato una indagine giornalistica su queste pagine, la serie Senza fine. Venti personalità hanno ragionato sul destino dell'essere umano e anche molto sul loro, esprimendo uno straordinario tasso di autenticità. Qualcosa di noi resterà è un passo ulteriore: è diviso in quattro scene , L'attimo, L'addio, Il dopo e La speranza. Tutti Epicurei Ma cominciamo dall'inizio. Con o senza un dio, filosofi, intellettuali, agnostici a vario livello e atei senza speranza concordano su un punto. Una delle strategie per sopravvivere alla morte è parlarne, imparare a conoscerla e, per quanto possibile, a conviverci. Polito sente di non fare parte dei nuovi epicurei cioè di chi, e sembrano tantissimi soprattutto nelle categorie alte e ben informate, ispira il suo agire alla limpida visione del filosofo atomista Epicuro, espressa nella Lettera sulla felicità scritta a Meneceo: «Quando noi viviamo la morte non c'è, quando lei c'è non ci siamo noi. Non è nulla né per i vivi né per i morti. Per i vivi non c'è, i morti non ci sono più». Chi di noi non si è comprato o ha regalato l'omonimo libricino uscito alla fine degli Anni 80, nella collana Millelire di Stampa Alternativa? La casa editrice romana ha venduto milioni di copie, noi forse ci siamo sentiti più saggi e soprattutto più fiduciosi nell'ipotesi di passare senza strazio o dolore dalla luce dell'esistenza all'oblio del nulla. Polito no. «Ma è proprio vero che la morte non esiste? Ed è davvero possibile dimenticarsene? Se appartenete alla schiera degli esseri umani che risponderebbero di sì, questo libro probabilmente non fa pare voi. Io invece non ci credo. Non più», scrive. Il punto è proprio il «non più». Cominciare a riflettere se sia meglio l'incinerazione o la sepoltura tradizionale è stato l'innesco di una visione complessa. Quasi tutto è incerto sul nostro cammino, anche se c'è chi alcune risposte ritiene di averle trovate. Come Stéphane Allix, giornalista francesce, per 15 anni reporter di guerra, uno degli intervistati nella serie Senza fine. Ha pubblicato in Francia La morte non esiste e ha venduto 200mila copie, la sua tesi, frutto di una inchiesta giornalistica, è che «la coscienza non scompare nel momento della morte; che ne esiste invece un aspetto più profondo e misterioso, e sembra che continui a esistere anche quando il cervello non funziona più». Altre risposte Ognuno ha la sua opinione e teme passaggi diversi. L'ultra-pragmatico Vittorio Feltri, per esempio, pensa al momento del trapasso e lo ha pianificato grazie alla collaborazione di una sua carissima amica medico: «Ho detto a Melania (Rizzoli ndr) che deve aiutarmi a morire, quando sarà il momento.... Se siamo davvero padroni della nostra vita dobbiamo esserlo anche della nostra morte. Sono favorevole all'eutanasia». Gli artisti sono più portati a credere che esista una dimensione diversa al punto di temere, come il maestro Riccardo Muti, l'ipotesi della reincarnazione: «Oddio, spero davvero di no, sono terrorizzato dall'idea della metempsicosi. Non vorrei che la mia energia si trasferisse in un topo, o peggio ancora. Credo però che si ricongiungerà a tutte le altre». Mentre il giornalista e conduttore Giovanni Minoli ha raccontato di essersi comprato «un pezzo di terra» per l'approdo finale, Polito rivela di aver partecipato a un'asta per acquistare una tomba al Verano, Roma. Quel che ci resta Il cimitero monumentale di Staglieno, a Genova, è un capolavoro dell'arte funeraria e ogni visita guidata fa tappa davanti al sepolcro di Caterina Campodonico, una venditrice di dolci e noccioline vissuta nel 1800. Nata povera, risparmiò fino all'ultimo centesimo per concedersi il lusso finale di un monumento funebre, commissionato allo scultore Lorenzo Orengo. La sua epigrafe è una poesia: «Vendendo collane e ciambelle all'Acquasanta, al Garbo, a San Cipriano con vento e sole e con acqua a catinelle per assicurarmi un pane nella vecchiaia. Fra i pochi soldi, mettevo via quelli per tramandarmi nel tempo più remoto mentre son viva, e son vera portoriana Caterina Campodonico (la paesana). In questa mia memoria, se vi piace voi che passate pregatemi la pace». Qualcosa resterà, sì. Che sia una coscienza affidata a un cloud o una nuova combinazione di atomi fluttuanti nell'universo. Mettere fine alla congiura del silenzio è necessario perché, sostiene il filosofo Massimo Cacciari: «Pensare alla morte è il solo autentico modo di vivere. Vivere ogni momento come se fosse l'ultimo, rendendo ogni momento conto a noi stessi dei nostri atti, pronti in ogni istante a giudicarci (che non significa essere giudicati)». «La speranza, ultima dea, fugge i sepolcri», scriveva nel 1807 il poeta romantico Ugo Foscolo in Dei Sepolcri. Per Polito esiste un altro antidoto potente al disagio e alla paura che ci tallonano nella terza e quarta età, un antidoto da usare qui ed ora, del quale è possibile misurare gli effetti subito. «È solo l'amore per gli altri che può conquistarci l'amore degli altri, nel cui ricordo infine sopravvivere; oppure, per chi ci crede, meritarci l'amore del nostro Dio, qualunque egli sia, affinché ci accolga nella vita eterna. Solo l'amore regala alla fine l'immortalità». Proprio per questo Amore e Morte sono da sempre buoni compagni di strada.|2025-11-25|https://www.corriere.it/sette/25_novembre_22/indagine-sulla-morte-qualcosa-restera-polito-f2d9523e-20d5-40c9-9453-6040a97fexlk.shtml
di Manuela Croci Anna e Elsa, le sorelle del cartoon campione d'incassi, trovano una nuova casa. Ufficializzata la data di apertura a Disneyland Paris: il 29 marzo sarà inaugurato World of Frozen Il 2 marzo 2014 è stato il primo Classico Disney ad avere abbattuto il muro del miliardo di dollari. A dodici anni di distanza , il 29 marzo 2026, il film d'animazione Frozen - Il regno di ghiaccio inaugurerà la sua nuova casa a Parigi. Sarà infatti il parco francese a ospitare World of Frozen . Del magico Regno di Arendelle, ricreato a grandezza naturale, farà parte anche una nuova attrazione per famiglie, uno spettacolo diurno, incontri con le Regine Anna ed Elsa e interazioni con i personaggi indimenticabili del cartoon come Olaf. L'esperienza sarà completata da una accogliente taverna e boutique a tema. Frozen, il ghiacciato regno di Arendelle prende vita a Parigi / Tra le nuove attrazioni anche un percorso con le barche Location scelta è il secondo parco Disney Adventure World, rinnovato al 90 per cento a partire dal 2002, dove si trovano tre spettacolari aree: World of Frozen , Worlds of Pixar e Marvel Avengers Campus . A queste, si aggiungerà un quarto mondo ispirato a un altro classico film d'animazione Disney, Il Re Leone. «Con questo passo, proseguiamo la trasformazione più ambiziosa della nostra destinazione», ha spiegato Natacha Rafalski, Presidente di Disneyland Paris. «Stiamo superando i limiti dello storytelling per invitare i nostri visitatori a vivere le proprie avventure negli straordinari mondi dei film Disney, Pixar e Marvel. Supportato dal nostro piano di investimenti di due miliardi di euro, questo progetto di espansione riflette una visione creativa audace. Tutto ciò è reso possibile dal talento dei Walt Disney Imagineering e dalla passione dei nostri Cast Members, che danno vita alle nostre storie con il loro impegno. Insieme, stiamo reinventando il modo in cui i visitatori vivono gli universi Disney, Pixar e Marvel, per far provare loro quelle emozioni che solo Disney sa evocare». All'interno del villaggio di Arendelle ci sarà The Snowflower Festival , uno spettacolo inedito: « World of Frozen non è solo ispirato dal film, dà vita al regno di Arendelle», ha aggiungo Michel den Dulk, VicePresidente e Portfolio Executive Creative Director, Walt Disney Imagineering Paris. «I nostri Imagineers hanno unito creatività e attenzione ai dettagli per creare un universo reale e immersivo. Siamo orgogliosi di vedere il Castello, il villaggio e la Montagna del Nord, alta 36 metri, prendere vita». Frozen, il ghiacciato regno di Arendelle prende vita a Parigi / Protagoniste del nuovo mondo di ghiaccio, le sorelle Elsa e Anna Oltre a visitare Arendelle, incontrare Anna, Elsa e gli abitanti del villaggio, fare un giro in barca partendo dalla Torre dell'Orologio e cantare a squarciagola Let It Go, tra le novità del prossimo anche anche l'apertura di Adventure Way, un maestoso viale principale ricco di intrattenimento; un'inedita attrazione ispirata al film Disney Rapunzel e quattordici nuovi punti di ristoro. Ci sarà inoltre un lago chiamato Adventure Bay che tutte le sere farà da sfondo ad un inedito spettacolo.|2025-11-25|https://www.corriere.it/sette/25_novembre_25/frozen-il-ghiacciato-regno-di-arendelle-prende-vita-a-parigi-28ccbbc8-fa46-4ba8-89d3-3ca02a0d4xlk.shtml
di Redazione Spettacoli «Sono una mamma che ha agito con il cuore, che ha chiesto aiuto. Si trattava di mettere in sicurezza nostro figlio» Nuovo appuntamento con Belve, il programma cult di Rai2 ideato e condotto da Francesca Fagnani, giunto alla sesta stagione: in prima serata, ogni martedì alle 21.25. Tra gli ospiti della quarta puntata Martina Colombari. La serata si aprirà con un omaggio a Ornella Vanoni. Gli altri ospiti sono Orietta Berti e Filippo Magnini. E nello studio di Belve torna ancora con una speciale sorpresa Maria De Filippi. Quella a Martina Colombari è un'intervista intima. Martina Colombari, 50 anni, attrice, conduttrice televisiva ed ex modella, eletta Miss Italia 1991 si commuove quando parla delle difficoltà del figlio Achille. «Questo vi ha più unito o allontanato con suo marito?» chiede Fagnani. «Ci ha rafforzato come coppia e come famiglia. Se si ammala un familiare si ammala tutta la famiglia». «Quando ci sono stati episodi gravi come si è comportata?» domanda la giornalista. «Non sono una super mamma. Sono una mamma che ha agito con il cuore, che ha chiesto aiuto. Si trattava di mettere in sicurezza nostro figlio, anche con scelte dolorose. Ma se tu hai un figlio con un tumore gli fai fare la chemioterapia e se hai un figlio che ha degli episodi psicotici o un suo malessere e non sai come poterlo aiutare, devi farlo fare a chi ne è competente» risponde Colombari. «Suo marito ha detto che lei è stata un gigante» prosegue Fagnani. «Un anno fa è stato lui a costringermi a farmi curare, non stavo bene. Lui mi ha salvata» rivela Colombari. «Ha tutto per essere felice o le manca qualcosa?», chiede Fagnani e lei, con gli occhi lucidi, preferisce non rispondere… Nello studio di Belve Colombari racconta poi la sua lunga storia con Billy Costacurta non priva di «inciampi». «Una volta ha detto che lui è Rocco Siffredi. In che senso?» chiede Fagnani. «Mio marito mi dice sempre che ho un gran sedere» risponde ridendo Colombari. E sulla relazione con Alberto Tomba a Fagnani rivela: «È stato un amore. Se non fosse stato per il suo entourage sarebbe andata avanti anche di più». Fagnani le ricorda che «nella sua autobiografia ha scritto che dopo la storia con Tomba ha volato di fiore in fiore come un'ape ebbra di miele». «Avevo vent'anni. Erano storielline…» replica Colombari. «Ma lei scrive anche – insiste ancora Fagnani – che dopo un anno definito sentimentalmente e sessualmente da puledra a briglia sciolta arriva, a 21 anni, a darle una calmata Costacurta» e Colombari si affretta a rispondere: «Sì, ma le prime ginocchia me le sono sgretolate con mio marito, non con quelli prima. Aveva la moquette in casa...». «Fa bene a specificarlo» chiosa a quel punto Fagnani con un sorriso.|2025-11-25|https://www.corriere.it/spettacoli/25_novembre_25/belve-martina-colombari-commossa-scelte-dolorose-per-mio-figlio-billy-mi-ha-salvata-7abde1cd-7cdb-4645-9425-68803a2ccxlk.shtml
di Simona Marchetti Ospite di Luca Casadei per il podcast «One More Time», il figlio di Martina Colombari e Alessandro Costacurta ha ripercorso la sua adolescenza. «In un anno mi hanno fatto 7 Tso, a Milano mi hanno legato al letto per tre giorni» Achille Costacurta: «Ho preso sette boccettine di metadone, volevo suicidarmi. I medici non sanno dirmi come sia ancora vivo. Ho visto piangere mio papà quando chiedevo l'eutanasia» / Achille Costacurta (TikTok) Ripubblichiamo l'articolo di Simona Marchetti sul podcast in cui Achille Costacurta ha raccontato le difficoltà affrontate durante l'adolescenza, pubblicato il 31 ottobre. Martedì 25 novembre Martina Colombari, la mamma di Achille, affronta l'argomento a Belve, il programma di Francesca Fagnani in prima serata su Rai 2. Il doppio arcobaleno che ha visto uscendo dalla clinica in Svizzera - dov'era ricoverato per aver abusato di sostanze in Colombia - e l'abbraccio a papàBillyCostacurta che era andato a prenderlo per riportarlo a casa rappresentano il simbolo della rinascita di Achille Costacurta che oggi, a 21 anni, è un ragazzo nuovo. «Ho iniziato a fumare a 13 anni, al compleanno dei 18 ho provato la mescalina - racconta il figlio di Martina Colombari e di Alessandro Costacurta ai microfoni di Luca Casadei per il podcast One More Time -. Una volta ho avuto una colluttazione con la polizia. Ero sotto effetto e ho fatto il matto su un taxi. Il poliziotto arriva, mi tira un pugno in faccia, io ero allucinato quindi l'ho spaccato di legnate. Lì dopo poco mi fanno il primo TSO, me ne hanno fatti 7 in un anno. Il problema era che, quando me l'hanno fatto a Padova, perfetti, gentilissimi, a Como lo stesso, a Milano invece ho trovato due dottori cattivissimi, che non voglio nemmeno nominare, che mi hanno legato al letto per tre giorni, perché gli ho dato un colpo sulla spalla. Urlavo che mi serviva il pappagallo, io ero legato, mani e piedi, tutto, e mi dovevo fare la pipì addosso». La svolta è stato il ricovero in Svizzera. «Quando sono arrivato in clinica mi hanno detto: Se fossi stato fuori altri 10 giorni saresti morto perché hai il cuore a riposo a 150 battiti (..). La Svizzera da così a così, ti dicono: Tu sei qua e puoi scegliere, se ti vuoi drogare c'è la strada, puoi andare e puoi fare quello che vuoi, vai. Se tu invece hai bisogno di una mano, vieni qua e noi ti aiutiamo . Mi hanno fatto cambiar vita, grazie a loro io non mi drogo più. Il loro approccio ti fa capire veramente le cose importanti. Li ringrazierò per tutta la vita». Lo scorso maggio in quella stessa clinica svizzera gli hanno diagnosticato per la prima volta l'ADHD (il Disturbo da deficit di attenzione/iperattività, ndr) e questa diagnosi è servita a lui, ma anche ai suoi genitori. «A scuola non riuscivo a stare fermo, i professori non capivano, e nessuno mi aveva diagnosticato l'ADHD - continua Achille - . In Svizzera invece lo hanno capito senza farmi fare test: Tu ti volevi auto-curare con la droga . Ed era vero. Da quando i miei hanno fatto anche loro un corso genitoriale per la ADHD, il nostro rapporto è cambiato da così a così. Prima, in casa, quando litigavamo, io andavo fuori, spaccavo le porte. Da lì non è mai più successo, perché loro sanno come dirmi un no». Per mamma Martina e papà Billy vedere il figlio stare così male e non sapere come aiutarlo è stato uno strazio e ora Achille ne è consapevole. «Mia mamma ha pianto tanto. Mio papà l'unica volta che gli ho visto scendere una lacrima, piangere mai, è stato quando mi hanno proprio portato via da un posto vicino a casa nostra - ricorda il ragazzo - . Invece l'ho visto piangere per me quando mi avevano fatto il depot e io tutti i giorni gli chiedevo di andare a fare l'eutanasia, perché non avevo più emozioni e volevo morire. E lì sì, l'ho visto piangere». Uno dei passaggi più intensi e drammatici dell'intervista è stato il racconto del tentativo di suicidio a 15 anni e mezzo, mentre era in comunità. «Ho iniziato a spacciare fumo. Arrivata la quarantena, tutti chiusi in casa, fumo non ce n'è. A me riusciva ad arrivare comunque tramite dei canali, avevo creato una rete e mi hanno arrestato a 15 anni e mezzo. Quindi faccio il mio primo compleanno dei 16 anni lì, centro penale, comunità terapeutica. Non ce la facevo più, aspetto la notte quando c'è un solo operatore ed entro in ufficio, lo distraggo e prendo le chiavi dell'infermeria. Lo chiudo dentro l'ufficio, lui con le sue chiavi riesce a uscire. Io però nel frattempo ero già in infermeria e prendo tutto il metadone che c'era, sette boccettine, mi chiudo in bagno e le bevo tutte, volevo suicidarmi. Arrivano i pompieri e sfondano la porta, poi l'ambulanza. Nessun medico ha saputo dirmi come io sia ancora vivo, perché l'equivalente di sette boccettine di metadone sono sui 35, 42 grammi di eroina. La gente muore con un grammo». Oggi Achille è un ragazzo diverso ed è lui il primo a rendersene conto. «Sono fiero di me, del fatto che sono riuscito ad avere una certa consapevolezza. Tutti i miei traumi sono riuscito a buttarli giù. Non ho filtri, non mi vergogno di quello che mi è successo, perché alla fine sono una persona normale. Ho imparato a non dimenticare quei traumi, ma a farne tesoro. Avendo provato gli eccessi, ora ci sono poche cose che mi fanno veramente felice. Voglio creare centri per ragazzi con sindrome di Down e altre difficoltà, con ippoterapia, animali e mare. Voglio dare loro le emozioni che io ho scoperto tardi nella vita».|2025-11-25|https://www.corriere.it/spettacoli/25_novembre_25/achille-costacurta-podcast-martina-colombari-c3f73343-eb1a-4227-ae9b-c019fc3d1xlk.shtml
di Maria Luisa Agnese L'intervista: «Tutto questo accanimento verso la mia magrezza mi sta davvero stufando. Un corpo rotondo, robusto viene tollerato, un corpo magro invece diventa un cattivo esempio. Se sei magra, sei sempre una che non mangia» Ripubblichiamo l'intervista di Maria Luisa Agnese a Martina Colombari, già pubblicata nell'agosto 2024. Colombari sarà ospite martedì 25 novembre di Belve, il programma di Francesca Fagnani in prima serata su Rai 2. Quale modo migliore per festeggiare il compleanno numero 49 che postare foto come quelle di Martina Colombari, al mare con un corpo intatto e identico alla folgorante Miss Italia 1991? Dove lei rifulge sulle onde siciliane alla vigilia dei 50 con un fisico da 16 enne: una struttura davvero benedetta che sembra smentire il nostro tema di fondo: cosa vuol dire affrontare il tempo che passa? E invece in questa chiacchierata con Martina si scopre che anche una da sempre bella e che ha vissuto dentro un'estetica privilegiata, deve confrontarsi con i cambiamenti di corpo e mente. E che una vita da bella richiede un impegno quotidiano e una manutenzione costante, sul piano estetico, della salute e dello spirito. Allora, come la mettiamo con il tempo che va? Lei dice che il corpo va curato come una pianta. Ha cominciato presto, immagino. «Sì, ma se si parla di longevità bisogna parlare di salute. Vogliamo vivere più tempo, ma soprattutto in salute. Non è altro che dar più qualità alla nostra vita. Perché non voglio immaginare il mio essere anziana in una Rsa dove non capisco, dove non riesco a muovermi, dove sono costretta ad avere sempre una persona che mi accudisce. Ovvio che poi le malattie possono arrivare. Però io devo fare di tutto…». Per evitare la badante… «Sì, ma soprattutto per investire sul mio futuro, perché tanto lo sappiamo che uno stile di vita sbagliato ti porta a tante patologie, ti porta alla malattia. Perché abbiamo tutti e tutte una fine, però dipende da come vogliamo vivere questi ultimi anni di vita. E basterebbe fare un test del Dna che sappiamo benissimo che è il libretto delle istruzioni della nostra macchina, del nostro corpo, e da lì sapremmo benissimo che cosa è utile, che cosa devi mangiare e integrare, e che cosa devi evitare». Ma non è da privilegiati? «Ormai si fanno test del Dna che non dico sono alla portata di tutti, però fanno parte della prevenzione, come una mammografia. Quindi io dico che la gente deve riappropriarsi della propria salute. La si sottovaluta perché si intende salute uguale benessere, benessere uguale palestra, uguale quanto sono figa allo specchio. Non è niente di tutto questo. Si dà un significato troppo leggero alla prevenzione, e non ci rendiamo conto di quanto i cambiamenti ormonali sono importanti, l'insulina, la dopamina, le serotonina tutti questi ormoni hanno a che fare con la funzionalità del nostro organismo, regolano tutta la nostra vita». A questo punto chi ci legge si chiederà: ma come fa Martina a parlare come un professore di università, dove ha appreso tutta questa sapienza medicale, come è andata? «Mio marito mi prende in giro…». Io non la sto prendendo in giro. «Mio marito invece sì, mi prende in giro e mi chiede: Dottoressa Martina che cosa devo prendere che mi sento questa cosa? . Ma io non sono ipocondriaca, sono una persona che è consapevole che la vita è una. E che se vogliamo vivere in salute dobbiamo mettere in atto una serie di cambiamenti. Ho fatto il test dell'epigenetica perché il Dna è quello che tu hai geneticamente, ma l'epigenetica è come tu il tuo corpo e il tuo organismo reagiscono all'ambiente in cui vivono, dall'inquinamento, agli alimenti, a quello che respiri… Noi sottovalutiamo tutti questi test». Ma lei come ha fatto a diventare libera docente in Longevità? «Un po' perché sono curiosa, un po' perché da anni ho visto che posso stare meglio: dal test del dna ho visto che ho una glicemia da tenere sotto controllo e quindi faccio attenzione a tutta una serie di alimenti. Ho visto che ho un problema collegato al fegato perché il mio corpo non produce glutatione che è una sostanza che serve per detossinare… Tutto questo significa amor proprio e significa che se la gente non si trascura, ma si impegna per la propria salute, costiamo anche molto meno allo Stato». Oltre che libera docente anche attivista. Ma lei concretamente cosa fa, palestra, dieta? «Cerco di mangiare sano in base a ciò che mi fa bene e ciò che assimilo perché la frase non è: noi siamo quello che mangiamo. La frase è: noi siamo quello che assimiliamo. Io non faccio una dieta, io ho uno stile, un regime alimentare. Forse il mima digiuno serve per ripristinare le cellule e andare a sanare quelle che si sono ammalate. Perché c'è stato un periodo in cui i miei esami erano un po' sballati, allora il professor Damiano Galimberti, che mi segue soprattutto nell'aspetto dell'integrazione e del dna, mi ha fatto fare una settimana di mima digiuno, ma non quelle diete che compri in farmacia oppure online. No, devi lavorare un po' come un sarto, non puoi beccare le diete su Instagram». E poi fa l'ozonoterapia e l'infusione. L'hanno anche criticata sui social. «Vabbè ma criticano per tutto, a me piace perché è una rigenerazione cellulare soprattutto ti da una bella forza per il sistema immunitario, noi viviamo in città enormemente inquinate, tra tante radiazioni, computer, ipad, telefonini». A proposito di riflessioni sul tempo che va, ho visto che lei e suo marito siete stati molto colpiti dalle morti di Vialli e di Mihajlovic. Avete detto: cerchiamo di viverci il tempo che ancora abbiamo. Perché tutto può velocemente interrompersi. «Non dico che vivi alla giornata ma di fronte ad avvenimenti così tragici ci si attacca molto alla vita e inizi a fare un po' di pulizia intorno a te, di quello che è realmente importante, di quello che ti fa stare bene. Quando mi chiedono il segreto di una relazione che dura da 30 anni con mio marito dico che è la normalità. È proprio il viversi la quotidianità di cose normali. Poco fa un amico mi chiedeva: dove andate in vacanza? Magari si aspettava chissà quali viaggi oltreoceanici, ma io ho detto: a luglio noi stiamo molto bene a Riccione, ho tutta la famiglia lì, abbiamo uno stabilimento balneare, è una vita che comunque ci piace fare, perché è una vita molto semplice. Ceniamo con il tramonto in spiaggia, vestiti ancora da mare. Ai compromessi non mi sono mai abituata, soprattutto a quelli sociali, dover andare per farsi vedere perché bisogna, perché si deve. Non ho più voglia, non credo si chiami vecchiaia, credo si chiami maturità, consapevolezza di saper fare sane scelte, credo che sia un sentimento che prima o poi arrivi un po' a tutti». Si tratta di trovare un bilanciamento. «Trovare il tuo equilibrio, perché altrimenti snaturi quella che è la tua sostanza e ti ritrovi a fare quello che gli altri vogliono da te, si aspettano da te e dopo un po' è pesante soprattutto in questo momento, con questi social media che portano sempre al dover mettere in mostra questa finta perfezione». Lei cerca sempre più immagini al naturale: a parte forse il seno non ha fatto interventi chirurgici? «No, assolutamente no. Non sono contraria, però non vedi mai interventi migliorativi, vedi sempre qualcosa che degenera un volto e quindi non vedo perché andarlo a peggiorare. Io faccio le vitamine, cose non profonde anche perché se inizio a farlo a 50 anni, a 70 cosa faccio? Cambiano i connotati senza restituirti la bellezza che avevi, ma soprattutto diventi standard e io ho sempre odiato l'omologazione. Non risulto neanche molto simpatica, lo so». Perché non risulta simpatica? «Eh perché sono un po' sulle mie, perché apparentemente non sembro molto estroversa, un po' anche per la mia fisicità, sono un po' algida, per quella mia magrezza sottolineata tanto anche sui social. Ma io sono questo, è il mio Dna! E con la mia corporatura io mai potrò essere un 90 -60 -90 alla Cucinotta!». Ma lei è anche una romagnola sana, più estroversa di suo marito… «Vero: mi piace la tagliatella, il bicchiere di vino, la convivialità. Però tutto questo accanimento verso la mia magrezza mi sta davvero stufando. Perché c'è body shaming. Un corpo rotondo, robusto viene tollerato; un corpo magro invece diventa un cattivo esempio. E mi devono spiegare perché si parla tanto di inclusione, e poi se hai un corpo magro sei sempre una che non mangia, che vuol essere magra perché si vuol sentire più bella». Tornando allo spirito, lei fa anche ritiri ad Assisi. Come dice papa Francesco: mente corpo spirito devono esser in equilibrio. «Mente, corpo, spirito, emozioni, anima… eh ne aggiungerei. Io adoro questo papa: l'ho conosciuto ed è stato un grande incontro. Sono stata ricevuta insieme ad altre persone, e non mi avevano detto che avrei dovuto prepararmi un discorso. Così ho detto: Sua santità l'unica cosa che ci può accomunare è il volontariato, la beneficenza, il voler amare e il darsi agli altri, e gli ho raccontato del mio impegno con Haiti, della Fondazione Rava, anche perché cosa altro potevo condividere con lui? La mente, l'anima, le emozioni: c'è tanta roba da nutrire in noi. E la nutri anche con la meditazione, con il silenzio. Pensi che io in casa non accendo mai la radio o la televisione: quando sono in casa da sola, casa mia è nel silenzio più totale. Mi rigenera, la solitudine per me non è un problema». Come i ritiri ad Assisi? «Anche lì si fa una meditazione, sia dinamica che statica. Si inizia molto presto il mattino alle 6 e poi ci sono le pulizie da fare, c'è la vigna da accudire. La lavanda da sistemare. Anche attraverso delle attività manuali che vengono utilizzate come dei momenti di meditazione. Alla fine è semplicemente uno stare in contatto con te stesso». Chi è Martina Colombari Martina Colombari è nata a Riccione il 10 luglio 1975. A 16 anni, nel 1991, è stata eletta Miss Italia e ha subito cominciato a lavorare come modella per gli stilisti più importanti mentre si diplomava al liceo scientifico. Sempre nel 1991 ha debuttato al cinema con Abbronzatissimi, poi in Paparazzi e in Quello che le ragazze non dicono. Ha recitato in numerose serie televisive e, tra gli altri, nel musical La febbre del sabato sera. Ora è a teatro con lo spettacolo Fiori d'arancio. Da trent'anni ha una relazione con l'ex calciatore del Milan, Alessandro Costacurta. I due si sono sposati il 16 giugno 2004 e hanno un figlio, Achille.|2025-11-25|https://www.corriere.it/sette/25_novembre_25/martina-colombari-intervista-2024-body-shaming-e24e12d6-02ff-4b9a-88f1-d5188e991xlk.shtml
di Orsola Riva Segnalate le immagini degli esami per l'accesso a Medicina, Odontoiatria e Veterinaria pubblicate su web e social. «Valutare le irregolarità» La presidente della Conferenza dei rettori Laura Ramaciotti aveva appena fatto in tempo a dire che tutto si era svolto regolarmente e che gli atenei avevano dato prova di «grande efficienza» nella gestione del primo appello d'esame del nuovo semestre filtro di Medicina, che sui social hanno cominciato a girare foto delle domande scattate durante la prova. E a quel punto è partita una vera e propria tempesta di messaggi su tutti i gruppi Facebook, WhatsApp e Telegram di Medicina. Con voci — incontrollate — di ogni tipo. Chi giurava che a Palermo, prima dell'inizio dell'esame, fosse squillato un telefono ma nessuno avesse preso provvedimenti. Chi raccontava di aver avvistato un candidato munito di smartwatch, chi addirittura una radiolina nascosta dentro la sciarpa. Ma al di là dei sussurri e delle grida, le foto dimostrano che dev'esserci stata più di una falla nei sistemi di controllo, visto che introdurre in aula dei telefonini era severamente vietato. E che chi lo ha fatto, evidentemente, se ne è servito per cercare le risposte in Rete. Salvo poi «tradirsi» per il puro gusto della bravata social. È stato lo stesso ministero dell'Università a riconoscere implicitamente il problema con una nota diramata in serata. «Il Mur — è scritto — trasmetterà, per il tramite della Crui, a tutti gli atenei le immagini in circolazione affinché possano essere individuati i responsabili e ripristinato il pieno rispetto delle procedure previste, incluso l'annullamento della prova». Un comunicato che ha finito per aggiungere confusione a confusione, visto che in molti avevano capito che il ministero stesse valutando l'ipotesi di annullare l'esame per tutti. Richiesti di un chiarimento, dal ministero hanno spiegato che a rischiare sono solo gli autori degli scatti. Facile risalire ai colpevoli visto che nelle foto si vedono anche i loro codici identificativi. APPROFONDISCI CON IL PODCAST Lo ha spiegato poco dopo la stessa Ramaciotti diramando un nuovo comunicato in cui promette «totale intransigenza verso chi diffonde e pubblica online le immagini degli esami». «Sono certa che tutti gli atenei adotteranno la massima fermezza nell'individuazione dei responsabili», ha aggiunto, sottolineando che in alcuni casi sono già «tempestivamente intervenuti annullando i compiti». In altri, però, evidentemente non è stato così. E questo pone più di un problema, perché le foto dimostrano senza ombra di dubbio che si poteva copiare e, anzi, autorizzano a pensare che i copioni possano essere stati molti di più dei pochi «esibizionisti» che si sono traditi postando le foto in Rete. Difficile dire, ora, cosa succederà. Di certo non basteranno pochi provvedimenti esemplari a spegnere le polemiche. E c'è da giurare che gli studi legali specializzati nei ricorsi al Tar si stiano già fregando le mani in vista di più che probabili, e lucrose, cause collettive. Fra gli studenti, del resto, già prima della prova, serpeggiava un diffuso scontento. L'Udu, il sindacato degli universitari, aveva manifestato fin dalla mattinata sia davanti al ministero che in diverse università lanciando lo slogan: «Il semestre filtro nuoce gravemente alla salute». La riforma Bernini non ha eliminato il numero chiuso, ha solo spostato il test di accesso un po' più avanti, incaricando le università di preparare gli aspiranti medici ai quiz. Le lezioni di Chimica, Fisica e Biologia sono iniziate il primo settembre e hanno avuto nella maggior parte dei casi una modalità mista: in presenza per chi trovava posto in aula, a distanza per tutti gli altri, visto che non ci stavano tutti. Chi abita fuori città spesso si è autoescluso. Quest'anno i posti disponibili nelle università statali sono circa 19 mila per 54 mila iscritti. Ne passa poco più di uno su tre: impensabile trasferirsi senza avere la certezza di poter proseguire gli studi. E così in molti hanno finito per ricorrere di nuovo ai costosi «allenatori» privati che il semestre filtro si proponeva di mettere fuori gioco. Con relativo esborso: in media 460 euro a testa, secondo un sondaggio di Skuola.net.|2025-11-25|https://www.corriere.it/scuola/25_novembre_20/mur-test-medicina-web-prima-diffusione-ufficiale-annullare-esami-7726c6f0-91d0-45c3-9f7c-961dc7d61xlk.shtml
di Valerio Cappelli L'attrice francese al Torino Film Festival col documentario sula danza di cui è anche regista: «Sono pronta a girare un film. Odio la ripetitività» TORINO Inevitabile parlare di questioni femminili, nella giornata contro la violenza sulle donne, quando si ha davanti una paladina come Juliette Binoche, intensa, istintiva, rigorosa, francese dalla testa ai piedi. Ha vinto tutto quello che un'attrice può vincere: Palma a Cannes, Coppa Volpi a Venezia, Oscar americano e Oscar europeo. Al Torino Film Festival porta il doc In-I In Motion. È sullo spettacolo in cui danza con Akram Khan. «Non diventerò una ballerina, ma ogni forma d'arte, se ci credi, è possibile. Fu Robert Redford a spingermi a farne un film. La prova fisica, a parte quella emotiva, un attore non la vive. Si crea un rapporto tra due persone che non si appartengono ma possono creare un'unione straordinaria. È il mio esordio alla regia, e mi sento anche pronta per girare un film». Che storia cerca? «Tutto dipende da quello che hai da dire e condividere. L'arte è dono di sé. Cercare di donarsi totalmente, anche inoltrandosi in zone dolorose. Ogni arte passa attraverso zone d'ombra e coscienza di sé. I film ci permettono di scoprire, attraverso una storia, che tutto è trasformabile, e questo ci rende più umani. La gelosia, l'orgoglio, l'amor proprio, l'egoismo: le trasformazioni sono tante. Se un film non ti trasforma, è inutile, una perdita di tempo. Ecco perché recitare per me è un'urgenza insopprimibile». E invece i film che hanno trasformato lei? «Se penso ai miei, ne ho fatti un'ottantina e non saprei da dove cominciare. Quelli degli altri... La passione di Giovanna d'Arco di Dreyer, poi Griffith e King Vidor». Cosa pensa della figura dell'intimacy coordinator nelle scene di nudo? «È un intervento razionale, in situazioni che hanno a che fare col desiderio. Ma lo capisco, troppi errori sono stati commessi. Dovrebbe spettare all'attore stabilire fino a che punto si sente libero di esprimersi, col consenso del partner. Questa potrebbe essere la formula accettabile». È la giornata delle donne e per le donne. «Di privazioni delle libertà vorrei che ci fossero più uomini a parlarne». I femminicidi sono una piaga anche occidentale. «Dall'educazione di millenni, le donne dovrebbero ricevere protezione da chi ha forza fisica. Anch'io, pur essendo stata cresciuta da una madre femminista, ho cercato l'uomo che protegge: quell'uomo non esiste. Ma le nuove generazioni sono più smaliziate». Su quali basi potranno riconciliarsi, uomini e donne? «L'intesa spirituale potrebbe allontanare le schematizzazioni e spostare il tema su un altro livello, più liberatorio, allora potremmo apprezzarci e non rinfacciarci ogni giorno io ho fatto i piatti e tu devi fare il bucato». Lei ha detto tre volte no a Spielberg, perché è un regista di uomini e dinosauri e non di donne. «Non ho detto esattamente questo. Ma certo che...La prima volta lavoravo a Gli amanti del Pont-Neuf e cercavamo il budget, poi ci fu Jurassic Park ma Film Blu di Kieslowski mi interessava molto di più, infine La lista di Schindler: ero incinta e non me la sono sentita di interpretare una donna stuprata, torturata e uccisa. Quando incontrai Spielberg, mi disse che non è vero che lui non sia attento alle donne, mi citò Meryl Streep. Ma non è così, è una generazione di cineasti attratti da guerre e gangster. Dissi lo stesso di Scorsese». In che fase della vita è? «Resto una persona curiosa, la ripetizione uccide, in arte e nella vita. Il mio gatto è appena morto, i miei figli sono andati a vivere da soli, è un momento di adattamento, di sofferenza e grande amore. Le cose che si chiudono aprono nuove prospettive. Sento che ogni cosa è possibile».|2025-11-25|https://www.corriere.it/spettacoli/cinema-serie-tv/25_novembre_25/juliette-binoche-ho-detto-tre-volte-no-a-spielberg-nelle-sue-storie-non-pensa-ai-ruoli-delle-donne-b30d3bcd-b4b5-410c-9a55-c5e3117d9xlk.shtml
Questo messaggio verrà visualizzato su un altro dispositivo/accesso e tu potrai continuare a leggere le notizie da qui. L'altro dispositivo/accesso rimarrà collegato a questo account. Puoi accedere con il tuo account su tutti i dispositivi che desideri, ma utilizzandoli in momenti diversi secondo il tuo piano di abbonamento.Perchè visualizzo questo messaggio? Perché tu o qualcun altro sta leggendo Corriere.it con questo account su più di due dispositivi/accessi. Il tuo attuale abbonamento permette di leggere Corriere.it solo su due dispositivi in contemporanea (computer, telefono o tablet).Come posso smettere di vedere questo messaggio? Se sei abbonato con un altro account accedi con le tue credenziali. Se siete in 2 o più che utilizzano lo stesso abbonamento, passa all'offerta Family e condividi l'abbonamento con altre due persone. Altrimenti, fai clic su Continua a leggere qui e assicurati di essere l'unica persona che visualizza Corriere.it con questo account.Non sai chi altro sta utilizzando questo account? Ti consigliamo di cambiare la tua password cliccando qui|2025-11-25|https://www.corriere.it/tecnologia/italy-top-brands-home-kitchen/2026/index.shtml
di Massimo Gaggi Dal Venezuela all'ordine pubblico nelle città Usa. L'ex capitano della Marina, decorato, potrebbe essere richiamato in servizio per essere processato da un tribunale militare. «Non mi farò intimidire, non mi faccio zittire dai bulli» Mark Kelly, senatore democratico, ex astronauta ed ex capitano pilota della Marina, decorato per il coraggio dimostrato nelle battaglie aeree, è ora sotto inchiesta del Pentagono che minaccia di farlo processate dalla Corte marziale dopo che Donald Trump ha definito un suo richiamo ai militari a rifiutare ordini illegali (cosa prevista dalla legge) «un comportamento sedizioso punibile con la pena di morte». Il caso è iniziato la scorsa settimana con sei parlamentari democratici ex membri delle forze armate o dei servizi segreti che in un video creato per iniziativa della senatrice del Michigan Elissa Slotkin, una ex analista della Cia, si sono rivolti ai militari con parole che hanno fatto infuriare il presidente: «Le leggi sono chiare: potete rifiutare gli ordini illegali». Non hanno citato casi specifici. Poi, però, in un'intervista Kelly ha detto che un domani i militari coinvolti nella distruzione di 21 imbarcazioni colpite in acque internazionali per ordine di Trump che sostiene di aver ucciso, così, 83 narcotrafficanti (una guerra a cartelli criminali dichiarata dal presidente senza interpellare il Congresso), potrebbero essere chiamati a rispondere di complicità in crimini. La contestazione potrebbe riferirsi anche all'impiego di truppe per interventi di ordine pubblico in varie città. Alcuni tribunali hanno già bloccato questi interventi considerandoli illegali, ma Trump si è detto deciso ad andare avanti sostenendo che l'esercito può essere usato per contenere le proteste popolari e, se necessario, può perfino sparare sui manifestanti. Alcuni avevano considerato la dura reazione del presidente dopo il video una minaccia destinata a restare sulla carta: un tentativo di intimidire solo a parole. Ma il Trump 2, ormai lo sappiamo bene, è diverso: il presidente dalle pulsioni autoritarie cerca sempre di far seguire alle parole i fatti. E così, proprio mentre incassa una sconfitta nel tentativo di vendetta nei confronti di due suoi avversari, l'ex capo dell'FBI James Comey e la procuratrice di New York, Letitia James (le incriminazioni da lui richieste a una procuratrice che ha appositamente nominato sono state dichiarate illegali da un tribunale federale), ecco che anche il Pentagono, dopo il ministero della Giustizia, diventa strumento di rappresaglia politica. Pete Hagseth, il discusso giornalista della Fox nominato da Trump ministro della Difesa, ha aperto un'indagine «per una seria accusa di comportamento illegale» nei confronti del senatore Kelly sulla base di una norma, lo Uniform Code of Military Justice, che consente al Pentagono di richiamare in servizio gli ex militari per sottoporli a provvedimenti disciplinare o anche per portarli davanti alla corte marziali se hanno commesso reati nei confronti delle forze armate. Per Hegseth quello di Kelly è un invito all'insubordinazione che crea confusione e mette in pericolo la sicurezza dei militari combattenti. I parlamentari democratici, ma anche tutti gli esperti di giurisprudenza militare, sostengono che quanto dichiarato i quel video è perfettamente in linea con la legge: è proprio lo US Manual of Martial Court a stabilire che l'obbligo di eseguire le disposizioni ricevute «non si applica agli ordini chiaramente illegali, come quelli che implicano la spinta a commettere un crimine». C'è, poi, un'obiezione procedurale: il richiamo forzato in servizio di ex militari per processarli, procedura di dubbia costituzionalità ma comunque già applicata in vari casi, viene, però riferita a reati commessi quando l'imputato era ancora nelle forze armate. Tutto ciò ha indotto Kelly a reagire con veemenza: «Non mi farò intimidire. Ho dato troppo a questo Paese, sfidando lo sbarramento della contraerea quando ho sganciato bombe sul nemico, per essere zittito da bulli che pensano solo ad accrescere il loro potere anziché proteggere la Costituzione». Hegseth, scatenato contro Kelly («le sue affermazioni sono spregevoli, sconsiderate e false»), prova a replicare anche sul piano legale: per lui Kelly e gli altri parlamentari democratici (per ora non indagati, probabilmente perché, essendo stati sotto le armi per poco tempo e non percependo pensioni militari, non sono soggetti al Codice militare) si sono comportati come se fossero ancora in servizio perché hanno usato il loro passato militare per dare autorevolezza alle loro parole. Poi è andato oltre negando addirittura la possibilità di un ordine illegale: «Tutti gli ordini hanno una presunzione di legalità e vanno eseguiti». La legge dice altro. I giuristi la legano a una fattispecie chiamata in gergo «Nuremberg defense» e nasce da precedenti storici che probabilmente Trump ed Hegseth ignorano: alla fine della Seconda guerra mondiale, al processo di Norimberga, furono proprio i magistrati americani a respingere la giustificazione dei capi militari della Germania nazista responsabili di atrocità e dei campi di sterminio. Sostenevano di aver semplicemente eseguito gli ordini di Hitler: furono tutti condannati, alcuni a morte.|2025-11-25|https://www.corriere.it/esteri/25_novembre_25/inchiesta-pentagono-senatore-kelly-militari-ordini-8eddedf1-bbc8-4dca-b894-3c0eeb071xlk.shtml
di Redazione Scuola «Homeschooling», cos'è e come funziona. Dalla dichiarazione sulla «capacità tecnica ed economica» dei genitori all'esame di idoneità: gli obblighi di legge «L'obbligo scolastico è stato rispettato». Dopo giorni di polemiche sempre più infuocate sulla vicenda della famiglia nel bosco, con prese di posizione pubbliche anche da parte di alcuni membri dell'esecutivo che hanno criticato aspramente la decisione dei giudici di allontanare i figli da casa, il Ministero dell'Istruzione e del Merito ha diramato una nota in cui fa chiarezza su uno dei principali nodi dell'ordinanza emessa dal tribunale dei minori dell'Aquila: l'istruzione dei tre bambini. «Al Ministero - è scritto - risulta regolarmente espletato l'obbligo scolastico attraverso l'educazione domiciliare legittimata dalla Costituzione e dalle leggi vigenti e tramite l'appoggio ad una scuola autorizzata. La conferma è arrivata dal dirigente scolastico dell'istituto scolastico di riferimento per il tramite dell'ufficio scolastico regionale». Nel frattempo l'autorità giudiziaria dell'Aquila ha inviato al ministero della Giustizia la documentazione riguardante la vicenda della sospensione della potestà genitoriale della coppia di Chieti. E il Guardasigilli Carlo Nordio, secondo quanto riferisce l'Ansa, ha avviato gli accertamenti per verificare la correttezza dell'operato dei giudici. Mentre il Comitato di presidenza del Csm, «dopo le dichiarazioni di alcuni esponenti politici che hanno definito la decisione dei giudici come un sequestro di persona» (il riferimento è al vice premier Matteo Salvini, ndr), ha avanzato una pratica a tutela dei magistrati del tribunale abruzzese, ribadendo che l'ordinanza «rientra nell'esercizio delle funzioni attribuite dalla legge alla giustizia minorile». Cos'è l'istruzione parentale o «homeschooling» L'istruzione parentale, conosciuta anche come scuola familiare o paterna - in inglese «homeschooling» - è riconosciuta dalla legge come un'alternativa valida alla frequenza in classe purché risponda a determinati criteri. I genitori possono cioè scegliere di provvedere direttamente e in proprio all'educazione dei figli ma, in questo caso, «devono dimostrare di averne la capacità tecnica o economica e darne comunicazione anno per anno alla competente autorità». Così prevede il testo unico sulla scuola (articolo 111 del dl n 297 del 16 aprile del 1994). In che modo? I genitori che scelgono di tenere a casa i propri figli devono presentare ogni anno una comunicazione preventiva direttamente al dirigente scolastico della scuola del territorio di residenza allegando il progetto didattico-educativo di massima che intendono seguire. Sulla base di questa dichiarazione il dirigente «prende atto» che l'assolvimento dell'obbligo scolastico è assolto mediante l'istruzione parentale. L'esame di idoneità Ma non basta. Come stabilito dal decreto ministeriale n. 5 dell'8 febbraio del 2021, gli alunni in istruzione parentale, per poter passare alla classe successiva, devono sostenere tutti gli anni, entro il 30 giugno, un esame di idoneità presso una scuola statale o paritaria, fino all'assolvimento dell'obbligo di istruzione (che in base alla legge dura dieci anni: i cinque di elementari, i tre di medie e i primi due delle scuole superiori). Per gli alunni delle scuole elementari l'esame di idoneità consiste in un prova scritta sulle competenze linguistiche, un'altra sulle competenze logico-matematiche e in un colloquio. Per quelli delle medie in tre prove scritte (italiano, matematica e inglese) più un colloquio interdisciplinare. Per quelli del primo biennio delle superiori in un esame su tutte le discipline previste dal piano di studi previste dal piano di studi dell'indirizzo scelto. La scuola che riceve la domanda di istruzione parentale è tenuta a vigilare sull'adempimento dell'obbligo scolastico dell'alunno. Il sito del ministero precisa che a controllare non è competente soltanto il dirigente della scuola, ma «anche il sindaco». Nell'ordinanza del tribunale dei minori dell'Aquila è scritto che «i genitori hanno prodotto un certificato di idoneità alla classe terza per la maggiore, rilasciato dalla Novalis Open School di Brescia. Non hanno esibito al servizio sociale né prodotto in giudizio la dichiarazione annuale al dirigente scolastico della scuola più vicina sulla capacità tecnica o economica di provvedere direttamente all'insegnamento parentale». Il fenomeno «homeschooling» negli Stati Uniti A differenza che in altri Paesi, in Italia il fenomeno dello «homeschooling» è piuttosto marginale. Anche se ha subito un deciso incremento dopo la pandemia: secondo gli ultimi dati in possesso del Mim, l'anno scorso i bambini e ragazzi in istruzione parentale erano circa 16 mila su 7 milioni di studenti: lo 0,2 per cento. Per avere i numeri di quest'anno - specificano da Viale Trastevere - bisognerà aspettare il 31 dicembre: per ora ne risultano 10.600, ma si tratta di un dato ancora parziale. Negli Stati Uniti il fenomeno dell'istruzione parentale è molto più radicato e diffuso che da noi: secondo i dati del National Center for Education Statistics gli «homeschooler» rappresentano il 3,4 per cento del totale. Secondo un sondaggio effettuato sempre dal Nces, le famiglie che scelgono di tenere i figli a casa sono mosse principalmente da preoccupazioni relative alla sicurezza dell'ambiente scolastico, alla diffusione delle droghe, al bullismo (86 per cento) e/o dall'insoddisfazione verso i programmi (72 per cento). Tre genitori su quattro citano il desiderio di costruire un legame familiare più stretto con i propri figli. Altrettanti spiegano la scelta con la volontà di provvedere in proprio all'«educazione morale» dei propri figli. Uno su due cita motivazioni religiose o, alternativamente, la scelta di un approccio non tradizionale nell'educazione dei propri figli.|2025-11-25|https://www.corriere.it/scuola/25_novembre_24/famiglia-nel-bosco-il-ministero-dell-istruzione-e-del-merito-obbligo-scolastico-rispettato-con-l-educazione-parentale-5f6d2875-2391-45c0-8570-ecef59ea2xlk.shtml
di Marta Serafini Dopo il cessate il fuoco c'è il rischio che le raccolte fondi per la Striscia abbiano meno successo. Ma il 90 per cento della popolazione dipende dagli aiuti DALLA NOSTRA INVIATA TEL AVIV - Mentre le Nazioni Unite avvertono che ricostruire la Striscia costerà più di 70 miliardi di dollari e potrebbe richiedere diversi decenni, i fundraiser lanciano l'allerta: dopo il cessate il fuoco le donazioni per Gaza rischiano di essere in calo. Secondo una recente inchiesta del Guardian, Oxfam GB registra un'inflessione mentre Save the Children UK afferma che le donazioni provenienti dal suo marketing sui social media sono diminuite di un terzo. A confermare il quadro, almeno in parte, i portavoce italiani delle ong. «Ancora è da capire se il cessate il fuoco e il dibattito pubblico tutto incentrato su futuro e sulla ricostruzione, hanno avuto un impatto sulle donazioni. Due cose sono certe però: la situazione nella Striscia è ancora gravissima dal punto di vista umanitario e la seconda è che noi e i nostri partner non smetteremo di dare il massimo per aiutare la popolazione», spiega Paolo Pezzali di Oxfam. A contribuire sarebbe la minore attenzione dei media e dei social media. «Una volta che un'emergenza umanitaria non è più in primo piano, paradossalmente, anche il bisogno della popolazione scompare e purtroppo non viene più sentito il senso di urgenza della donazione. Questo è fisiologico, ma è diverso nei vari Paesi: in Italia la flessione dei fondi raccolti, sebbene ci sia stata, pernoi è stata minima», sottolinea Giancarla Pancione, direttrice marketing, raccolta fondi e brand di Save the Children Italia. Molte ong stanno lanciando ora le campagne in vista del Natale: una di queste è Avsi, che invia gli aiuti dentro la Striscia attraverso il Patriarcato latino, o Emergency che a Gaza ha aperto una clinica. In entrambi i casi non sono state osservate flessioni ma il tema dell'emergenza resta anche a fronte di un aumento dell'ingresso dei tir. Perché – spiegano gli osservatori – se il numero di camion carichi di beni commerciali è aumentato dopo il cessate il fuoco, quello degli aiuti umanitari, tra cui i medicinali, è ancora insufficiente. Il portavoce dell'Unrwa, Adnan Abu Hasna, conferma che Israele continua a bloccare l'ingresso del personale internazionale dell'agenzia e a limitare il flusso di rifornimenti umanitari, lasciando circa 6.000 camion di cibo bloccati ai valichi di frontiera. Abu Hasna spiega anche che oltre il 90% della popolazione di Gaza dipende ora interamente dagli aiuti umanitari, con molte famiglie che ricevono un solo pasto ogni 24 ore. E osserva che sebbene una media di 170 camion di aiuti umanitari entri a Gaza ogni giorno, la cifra è ancora ben al di sotto del minimo necessario per soddisfare i bisogni di base. C'è poi un altro tema. Secondo l'amministratore delegato di Tech for Palestine, Paul Biggar, citato dal Guardian, le principali aziende di social media come Meta hanno pregiudizi algoritmici contro i contenuti pro-palestinesi, il che rende difficile per fundraiser essere visti al di fuori degli attuali circoli di advocacy. Inoltre, le nuove regole di Meta per le raccolte fondi sui social, interrotte nei Paesi dello Spazio Economico Europeo (SEE) a causa delle normative europee a partire dal luglio 2024, rendono il lavoro più difficile. In questo quadro difficile dire quale fattore pesi di più. «Da ottobre, abbiamo notato una diminuzione delle donazioni, che è accaduta in corrispondenza dell'accordo per il cessate il fuoco a Gaza, ma anche delle restrizioni di Meta sulle pubblicità su temi sociali», sottolinea Laura Perrotta, direttrice Raccolta Fondi di Medici Senza Frontiere. Ma di sicuro la questione resta, soprattutto mentre si avvicina l'inverno.|2025-11-25|https://www.corriere.it/esteri/25_novembre_25/algoritmi-calo-della-copertura-mediatica-e-piattaforme-perche-le-donazioni-per-gaza-sono-in-calo-764b3bd2-2e4e-4809-8e6b-5e922cdd3xlk.shtml
(Teleborsa) - I principali operatori del settore della finanza digitale sono concordi nel ritenere che l'asset tokenization basata sulla tecnologia dei registri distribuiti (DLT) potrebbe registrare un forte sviluppo nei prossimi anni. Ampio è il consenso sui vantaggi che la completa digitalizzazione degli strumenti finanziari può apportare in termini di maggiori opportunità di investimento e indebitamento per investitori ed emittenti associate a tempi e costi notevolmente inferiori . È quanto emerge dal settantaduesimo numero della collana Mercati, infrastrutture, sistemi di pagamento della Banca d'Italia, dal titolo Le statistiche sugli strumenti finanziari tokenizzati: una sfida per le banche centrali , che al contempo sottolinea come non debbano essere trascurate le preoccupazioni da parte delle autorità di controllo per i rischi che potrebbero originarsi da tale comparto a causa della sua ancora parziale regolamentazione e che potrebbero trasferirsi alla finanza tradizionale e, da questa, all'economia reale . L'Unione europea con l'adozione del Digital Finance Package - segnala la Banca d'Italia - ha avviato delle iniziative legislative con l'obiettivo di promuovere l'innovazione, ridurre la frammentazione dei mercati finanziari, dare supporto alla trasformazione digitale e mitigare i rischi tecnologici. Dal canto suo l'Italia si è allineata alle best practises europee con la conversione in legge del decreto Fintech, che ha introdotto la disciplina dell'emissione e circolazione degli strumenti finanziari in forma digitale. Tra i progetti già avviati spicca quello promosso da Assogestioni in collaborazione con l'industria per l'emissione on-chain dei prodotti del risparmio gestito e l'inclusione nei portafogli sottostanti di asset tokenizzati. Questo progetto - ricordano gli analisti - ha ricevuto anche il supporto di Milano Hub, il centro per l'innovazione della Banca d'Italia a sostegno della evoluzione digitale del sistema finanziario. Inoltre, a luglio 2024 la Cassa Depositi e Prestiti ha emesso in Italia il primo bond digitale; la Banca d'Italia ha fornito il supporto tecnico per il regolamento della transazione con moneta di banca centrale. Il monitoraggio del comparto degli strumenti tokenizzati - avverte Bankitalia - richiede necessariamente la disponibilità di statistiche dettagliate, di qualità, strutturate e (possibilmente) armonizzate, a supporto delle decisioni di politica monetaria, di vigilanza micro e macroprudenziale, di tutela della clientela e per la gestione e supervisione dei sistemi di pagamento. La ridotta regolamentazione e la mancanza di sistemi centralizzati di negoziazione e regolamento rendono i dati sugli asset digitalizzati ancora non adeguati sotto l'aspetto quantitativo e qualitativo . Le autorità di vigilanza, in particolare le banche centrali che sono tradizionalmente responsabili della produzione delle statistiche finanziarie ufficiali , si trovano quindi a fronteggiare una sfida particolarmente impegnativa . Sebbene il fenomeno risulti ancora di dimensioni contenute, la rapidità con cui vengono annunciati progetti di nuove iniziative pronte a essere introdotte sul mercato suggerisce che innovazioni importanti su larga scala potrebbero essere potenzialmente vicine . È quindi opportuno - rimarcano gli esperti - che sia avviata una riflessione su come colmare il gap informativo attualmente esistente per evitare che, soprattutto nel caso di una accelerazione del processo di digitalizzazione, le statistiche ufficiali possano perdere traccia di porzioni sempre maggiori di informazioni sui mercati e gli intermediari . Considerata la sostanziale assenza sulla DeFi di un quadro uniforme sugli aspetti regolamentari e operativi da cui prendere spunto per elaborare iniziative volte a colmare il vuoto informativo, le proposte che vengono formulate nel lavoro riguardano essenzialmente i prodotti attualmente emessi e scambiati nel comparto CeFi e in quello ibrido Cefi/DeFi . La Banca d'Italia, quindi suggerisce alcune importanti azioni che potrebbero essere avviate e possono essere quindi così riassunte. Anzitutto, definire uno standard internazionale che consenta di identificare in modo univoco a livello globale gli strumenti finanziari digitalizzati e ne permetta il raccordo con il codice ISIN adottato per i prodotti finanziari tradizionali, come avvenuto con l'ISO 24165 . In secondo luogo, definire una cornice globale di regole per la produzione, la gestione e il controllo delle statistiche sugli strumenti finanziari digitalizzati . Inoltre, classificare questi prodotti in altri database ufficiali già disponibili nell'area dell'euro (Centralised Securities Data Base - CSDB e Securities Holding Statistics – SHS) . Ancora, con riferimento al processo di produzione delle statistiche dell'area dell'euro, valutare l'introduzione di soluzioni che siano sufficientemente flessibili per cogliere tempestivamente l'evoluzione del settore delle cripto-attività . Infine, accrescere la cooperazione tra le autorità di vigilanza, tra le banche centrali e gli istituti di statistica e prevedere forme di partnership in campo statistico tra banche centrali e i provider privati di maggiori dimensioni e affidabilità .|2025-11-25|https://finanza.repubblica.it/News/2025/11/25/asset_tokenization_il_ruolo_cardine_di_statistiche_dettagliate_strutturate_e_armonizzate-205/
di Virginia Nesi Fernández denunciò nel 2001 il sindaco spagnolo di cui era consigliera, primo politico condannato per molestie sessuali sul luogo di lavoro. Poi un lungo silenzio: «Avevo un buco nero dentro. Finché, a un certo punto, ho scelto di parlarne; è stato terapeutico e può aiutare altre donne». Ora il caso è un film, Il mio nome è Nevenka , in anteprima all'Anteo di Milano per la Giornata del 25 novembre Femminismi e violenza: «Mi fidavo di lui, mi vergognavo. La mia storia 20 anni dopo» / La locandina del film spagnolo Il mio nome è Nevenka , della regista IcÍar BollaÍn con Mireia Oriol nel ruolo di Nevenka. La vera protagonista della storia presenta sabato 22 il film nell'incontro Vedo, ascolto, parlo. Muoviamoci contro la violenza sulle donne / organizzato da Anteo spazio cinema / e Corriere della Sera Torniamo agli anni Duemila. Lei ha 26 anni e il sindaco Ismael Álvarez la sceglie come consigliera. Per un breve periodo avete una relazione, di cui lei non è convinta. La interrompe. Lui inizia a perseguitarla. «Ero molto ingenua, avevo avuto due fidanzati prima di allora. Ismael Álvarez era rimasto vedovo. Mi dispiaceva per lui. Poteva essere mio padre. Dentro di me si mescolavano varie sensazioni. Da un lato c'era l'ammirazione, dall'altro il dolore verso quest'uomo che spingeva per stare insieme a me. Io subito ho detto no. Lui insisteva: Lascia che passi del tempo e vedrai... . Mi sentivo a disagio. Avevo l'ansia prima di andare al lavoro. A volte mi chiamava anche 30 volte al giorno, a qualsiasi ora. Diceva che i consiglieri comunali dovevano essere a disposizione del sindaco 24 ore su 24. Non c'erano limiti. Lui ne approfittava, si ostinava a voler fare la siesta con me, a voler avere rapporti sessuali. La giornata dipendeva dal suo umore e da come avessi reagito alle sue richieste. Ho sopportato quel tormento per troppo tempo». Quando si è resa conto di come era quell'uomo? «Piano piano ho cominciato a vedere la sua malvagità e a comprendere che gli piaceva farmi del male: non potevo crederci. Mi fidavo di lui. Mi sono resa conto dell'orrore quando Lucas, allora amico dell'università, mi ha detto: Quell'uomo non ti parla come un capo, ti parla come un padrone ». Qual è il primo ricordo che le viene in mente di quel periodo? «Adesso ricordo tutto, ma ho dovuto fare un grosso lavoro. Una volta, in macchina, mentre uscivamo da un hotel dove lui mi aveva portata con l'inganno per rimanere da solo con me nella mia camera, piangevo amaramente. Poi ho pensato: Beh, è fatta, non è successo niente. Devo capire che forse è normale . Ero molto confusa. Mi sentivo anche in colpa. Provavo vergogna perché avevo avuto una relazione con lui, ma mi resi subito conto che non era quello che volevo, mi sentivo responsabile di quello che stava accadendo». Quando si è liberata dal senso di colpa? «Più o meno nel periodo del documentario, dopo 17, 18 anni. Ancora oggi continuo la psicoterapia. Ogni giorno medito, anche più di una volta. Prendo lezioni di pianoforte da 15 anni. Scrivo. Ho vissuto isolata per tanto tempo cercando di capire cosa mi stava succedendo. Più che il senso di colpa verso me stessa, fa male soprattutto il senso di colpa verso le persone a me care. Mio padre aveva un'azienda e ha dovuto chiuderla perché dipendeva dalle sovvenzioni pubbliche». Ismael Álvarez venne condannato a nove mesi di carcere (non li scontò), a una multa e a un risarcimento. Fu un processo giusto? «La Corte Suprema gli ridusse la multa perché riteneva che lui non fosse il mio superiore gerarchico. Detto questo, credo sia stato uno dei processi più equi. Per me è stata una vittoria. Poter raccontare la verità mi ha salvata. Per l'ordinamento giuridico spagnolo dell'epoca, potevamo denunciarlo solo per molestie sessuali. Oggi avrebbe pagato di più per quello che ha fatto». In tanti hanno sminuito quello che lei ha subito e non l'hanno creduta. «Vivevo un inferno, un giorno una goccia, un altro giorno un'altra goccia, un altro giorno niente, un altro giorno un sorriso. Sembrava fossi pazza. Non riuscivo a pensare ad altro che a sopravvivere. Mi diedero subito le pasticche. Avevo gli attacchi di panico. Il primo mi costrinse ad andare al pronto soccorso e lì la dottoressa che mi visitò fu la prima a dirmi: Sa che queste sono molestie? . Tutte le persone che mi circondavano non volevano che andassi dall'avvocato a denunciare. Era tutto molto incerto. Una delle parti più difficili da spiegare è che sono situazioni in cui sembra che quello che ti sta succedendo non sia poi così grave o che tu sia colpevole perché hai indossato dei pantaloni troppo stretti o hai sorriso troppo o troppo poco». Il film non è stato girato a Ponferrada, ma a Zamora perché il Comune non ha risposto. L'ha sorpresa? «No, non mi ha sorpreso perché conosco la gente di Ponferrada. Il Comune ora è gestito dallo stesso partito di cui faceva parte Ismael Álvarez e da qualche consigliere che era lì quando c'era ancora lui». In quale ambito crede di aver pagato di più le conseguenze di quello che ha subito? «Dopo la denuncia, per me è stato impossibile sopportare la pressione mediatica. In Spagna non riuscivo a trovare lavoro. Le conseguenze del trauma hanno avuto un peso ovunque: relazioni, vita sociale, sfera sessuale. Per dieci anni non ho guidato la macchina. Non mi spostavo mai da sola. Avevo problemi di stomaco e una tremenda mancanza di fiducia nelle persone». Oggi come si sente? «Sto bene. Lavoro in una multinazionale e per un'organizzazione benefica. Sono madre di due gemelli di 13 anni, quindi in casa è sempre tutto molto frenetico. Tante sensazioni sono scomparse grazie alla terapia. Anche se, ancora adesso, guardo sempre dove mi siedo e devo sapere chi c'è dietro di me. Ma la Nevenka del presente si è riconciliata con quella del passato». Torna spesso a Ponferrada? «No, solo per andare a trovare mia nonna. Nessuno mi ha sostenuto in paese. Mi hanno fatto sentire rifiutata. Mi sono resa conto che l'odio e le emozioni negative colpivano solo me stessa. Quindi dico: ho perdonato. Il perdono non è per gli altri, è un dono per me».|2025-11-25|https://www.corriere.it/sette/25_novembre_25/femminismi-e-violenza-mi-fidavo-di-lui-mi-vergognavo-la-mia-storia-20-anni-dopo-b6d99df9-a04b-47e1-b722-a7ac42536xlk.shtml
Martedi 25 novembre, in occasione della Giornata internazionale per l'eliminazione della violenza contro le donne, Rai 1 propone in prima visione e in prima serata «C'è ancora domani». Il film, esordio alla regia di Paola Cortellesi, è diventato il caso cinematografico del 2023 tra incassi record al botteghino e prestigiosi riconoscimenti, tra cui 6 David di Donatello e 2 Nastri d'Argento. Proprio in questi giorni «C'è ancora domani» ha conquistato anche il titolo di miglior film straniero ai Golden Panda Awards in Cina, prima volta assoluta per un'opera italiana. In attesa di vedere la pellicola abbiamo raccolto una serie di aneddoti e curiosità.|2025-11-25|https://www.corriere.it/spettacoli/cinema-serie-tv/cards/c-e-ancora-domani-perche-e-in-bianco-e-nero-l-ispirazione-per-la-pellicola-i-luoghi-in-cui-e-stato-girato-8-segreti/riconoscimenti_principale.shtml
(Teleborsa) - Si è svolto ieri sera al Teatro Gerolamo di Milano l'incontro Dialoghi al femminile tra musica e finanza , promosso da Fideuram – Intesa Sanpaolo Private Banking, un evento dedicato a raccontare, attraverso esperienze e linguaggi diversi, il valore della prospettiva femminile nella cultura economica e nella società, che ha visto la partecipazione di numerose clienti e ospiti del mondo economico e culturale. Protagoniste della serata Paola Mungo, Adjunct Professor all'Università Cattolica e all'Università Bocconi, e Francesca Moncada, Fondatrice e Presidente de Le Dimore del Quartetto, che si sono confrontate su temi di crescita, leadership e valorizzazione del talento, in un dialogo moderato da Fulvia Beltrami, Manager di Fideuram e coordinatrice del progetto Valu(H)er. Un racconto a più voci, arricchito dall'esibizione del Quartetto Rilke, formazione tutta al femminile che ha accompagnato la serata con un repertorio musicale capace di evocare armonia, collaborazione e ascolto reciproco – valori comuni alla musica come alla consulenza finanziaria. Barbara Calza, Responsabile Sviluppo e Formazione Reti di Fideuram – Intesa Sanpaolo Private Banking, che ha aperto l'evento, ha commentato: Attraverso Dialoghi al femminile vogliamo offrire un momento di riflessione sulla forza, la visione e il talento delle donne, con l'ambizione di contribuire a creare una visione ancor più inclusiva e sostenibile della realtà in cui operiamo . L'iniziativa si inserisce nel percorso di Valu(H)er, il programma dedicato alla valorizzazione dei talenti femminili e alla diffusione della cultura finanziaria tra le donne, in linea con l'impegno della Divisione nel promuovere empowerment, consapevolezza economica e inclusione.|2025-11-25|https://finanza.repubblica.it/News/2025/11/25/fideuram_porta_al_teatro_gerolamo_di_milano_un_dialogo_tra_musica_e_finanza_al_femminile-225/
Questo messaggio verrà visualizzato su un altro dispositivo/accesso e tu potrai continuare a leggere le notizie da qui. L'altro dispositivo/accesso rimarrà collegato a questo account. Puoi accedere con il tuo account su tutti i dispositivi che desideri, ma utilizzandoli in momenti diversi secondo il tuo piano di abbonamento.Perchè visualizzo questo messaggio? Perché tu o qualcun altro sta leggendo Corriere.it con questo account su più di due dispositivi/accessi. Il tuo attuale abbonamento permette di leggere Corriere.it solo su due dispositivi in contemporanea (computer, telefono o tablet).Come posso smettere di vedere questo messaggio? Se sei abbonato con un altro account accedi con le tue credenziali. Se siete in 2 o più che utilizzano lo stesso abbonamento, passa all'offerta Family e condividi l'abbonamento con altre due persone. Altrimenti, fai clic su Continua a leggere qui e assicurati di essere l'unica persona che visualizza Corriere.it con questo account.Non sai chi altro sta utilizzando questo account? Ti consigliamo di cambiare la tua password cliccando qui|2025-11-25|https://www.corriere.it/scuola/25_novembre_25/tornado-tutti-i-colori-di-una-tempesta-che-ci-frulla-in-testa-36ccda1c-125c-4c51-9bd1-0a028a45cxlk.shtml
di Mara Gergolet Forte accelerazione nella crisi ucraina: Zelensky si dice «pronto ad andare avanti con il piano di pace», e Trump assicura: «Siamo molto vicini a un accordo». Colloqui in corso ad Abu Dhabi, l'Ucraina accetta la riduzione dell'esercito a 800 mila effettivi. Ma il ministro degli Esteri russo Lavrov frena DALLA NOSTRA INVIATA GINEVRA - Forte accelerazione della crisi ucraina e dei negoziati di pace. Secondo quanto riferiscono diversi media americani, gli ucraini avrebbero accettato la proposta dell'ultima bozza, così come uscita da Ginevra e contenuta nei 19 punti finali. In quella formulazione, le questioni più importanti — i territori e le garanzie di sicurezza — devono essere decise da Trump e Zelensky in un successivo incontro di persona. Su tutto il resto, però, l'Ucraina fa propria la proposta di Ginevra, incluso il tetto alle proprie forze armate, che sarà di 800 mila unità. «Siamo pronti ad andare avanti con il piano di pace sostenuto dagli Stati Uniti», ha detto il presidente ucraino Volodymyr Zelensky alla coalizione dei volenterosi, mentre il presidente degli Stati Uniti, Donald Trump, ha detto: «Penso che siamo molto vicini a un accordo. Vedremo, stiamo facendo progressi. Non è facile, ma penso ci arriveremo». Sono giorni frenetici, in cui la diplomazia ha preso un passo molto veloce. E infatti, subito dopo Ginevra, parte delle delegazioni è volata ad Abu Dhabi, dove sono arrivati anche i russi. A guidare la delegazione americana, il segretario dell'esercito Dan Driscoll (un uomo vicino al presidente JD Vance), mentre per la parte ucraina ci sono sia Rustem Umerov, consigliere per la sicurezza nazionale - l'ufficiale di contatto ucraino mentre veniva preparato il «patto Witkoff-Dmitriev», da cui è partito tutto —, e Kyrylo Budanov, l'uomo dei servizi militari e ideatore delle più audaci azioni militari ucraine: sono le punte di diamante del team dei 9 negoziatori nominati da Zelensky. A questo punto, se le notizie saranno confermate, la palla passa ai russi. Che sono rimasti a loro volta spiazzati dalla velocità occidentale e che sembrano dare una prima risposta negativa. Mosca ha segnalato, attraverso il suo ministro degli Esteri Sergej Lavrov, che potrebbe respingere un piano di pace statunitense modificato per porre fine alla guerra in Ucraina qualora non soddisfacesse le sue richieste di lunga data. In sostanza, nel caso in cui la proposta differisse dal «piano Dmitriev-Witkoff», che non è accettato dagli ucraini e che è stato ora già abbandonato anche dagli americani. Sebbene tutte le proposte successive — ossia quella uscita da Ginevra e ora ulteriormente discussa ad Abu Dhabi — si basino su quel testo, concordato dagli americani insieme ai russi. Lavrov ha dichiarato martedì che, se il piano «cancellasse […] le intese chiave» che il presidente russo Vladimir Putin riteneva di aver raggiunto con il presidente americano Donald Trump nel vertice in Alaska, la «situazione sarebbe radicalmente diversa». La prima versione del piano (Witkoff-Dmitriev), secondo Lavrov, è stata «accolta favorevolmente» da Mosca. «Dopo Anchorage (il vertice Trump-Putin in Alaska, ndr), quando ritenevamo che tali intese fossero già state formalizzate, c'è stata una lunga pausa. E ora la pausa è stata interrotta dall'introduzione di questo documento […] Un'intera serie di questioni, ovviamente, richiede chiarimenti», ha detto Lavrov. La Russia è parte di questi nuovi negoziati ad Abu Dhabi. Non è chiaro in che formazione si siano presentati i russi, e non è neppure chiaro come si tengano le trattative. Presumibilmente — se sarà ripetuto il modello Ginevra — sono incontri bilaterali tra gli americani guidati da Driscoll e, di volta in volta, le due delegazioni russe e ucraina. L'altro punto chiave da capire è quando si potranno incontrare Trump e Zelensky. Ancora ieri sera, il portavoce di Trump ha risposto a una domanda che nessun incontro è previsto. Oggi però gli ucraini hanno richiesto l'incontro e Umerov ha detto che spera si possa tenere nei prossimi giorni, «prima della fine di novembre». Un grande osservatore, e parte in gioco, come il presidente finlandese Aleksander Stubb, ha scritto poche ore fa: «Ho avuto una telefonata con Zelensky e il segretario della Nato questa mattina. [...] Il futuro dell'Ucraina deve deciderlo l'Ucraina, e la sicurezza europea la deve decidere l'Europa. Il lavoro tra Ucraina e Stati Uniti continua. I prossimi giorni saranno decisivi nei nostri sforzi per raggiungere una pace giusta e duratura». Sono notizie frammentate, tanti chiedono cautela, a partire dal premier britannico Keir Starmer. Ma sembra che Ginevra abbia portato una svolta, che gli ucraini abbiano acconsentito a un piano Usa di massima (lasciando a Trump e Zelensky negoziare il resto, le questioni decisive). La mossa compete ora a Mosca, che dalle prime reazioni non è soddisfatta. Ma anche così, spetta a lei rigettare i primi, veri tentativi — e proposte scritte — di pace. §§§§§ Qui sotto riproponiamo l'esito dei colloqui di Ginevra e i punti che sono stati discussi. DALLA NOSTRA INVIATA GINEVRA - Come sono andati i colloqui di Ginevra, lo dice un post, uscito ieri nella tarda mattinata europea, di Donald Trump: «È possibile che si stiano facendo grandi progressi nei negoziati di pace tra Russia e Ucraina??? Non credeteci finché non lo vedete, ma potrebbe davvero star accadendo qualcosa di buono. DIO BENEDICA L'AMERICA». Non è stato fumo negli occhi, non è stato un naufragio. Ma il primo passo della diplomazia, in un percorso che può bloccarsi a ogni istante, ma che potrebbe anche portare verso la pace in Ucraina dopo quasi quattro anni di guerra. I russi hanno già fatto sapere di non gradire. «Non c'è nulla di costruttivo» nel piano europeo, ha commentato ieri il consigliere per la politica estera di Putin, Yuri Ushakov. Le delegazioni — quella americana, quella ucraina e le varie rappresentanze europee — hanno lasciato Ginevra di mattina. È tornato a Roma l'inviato italiano, l'ambasciatore Fabrizio Saggio. «Attendo un briefing completo entro sera», ha fatto sapere Zelensky. Dalla stanza sono usciti solo due fogli di carta: uno ce l'ha Marco Rubio, il segretario di Stato Usa, l'altro Andriy Yermak, il braccio destro di Zelensky, lambito dallo scandalo corruzione. E già questo dimostra sotto quale costrizione negozi l'Ucraina. Qualcosa, però, di come sia andata — tra la missione Usa in collina e il sottostante hotel Intercontinental, sede di storici negoziati dove alloggiavano tutti — sta filtrando. I piani non sono più due, ma è un'unica bozza. Sono state recepite alcune varianti europee ed è a questo «framework» (quadro) che poggia sulle «fondamenta» dei 28 punti, per usare le parole di Rubio, che ora lavoreranno i negoziatori da casa. Ne è nato un nuovo documento in 19 punti, molto emendato rispetto all'originale, come ha raccontato il viceministro degli Esteri ucraino, Sergiy Kyslytsya al Financial Times. Non c'è più un limite alle forze dell'esercito ucraino, per esempio. Alcuni capitoli sono stati stralciati. Altri messi tra parentesi quadre, come si definisce nel linguaggio diplomatico il testo che non è ancora concordato. Si tratta dei punti più controversi, a partire dalle concessioni territoriali. Non c'è traccia neanche della questione dei fondi russi congelati, i 300 miliardi depositati nelle banche Ue che oppongono l'America all'Europa. È su questo punto, soprattutto, che vanno intese le parole del cancelliere tedesco Friedrich Merz che ritiene che l'accordo «non si chiuderà questa settimana». L'inizio dell'incontro alla missione Usa è stato molto teso. Gli americani hanno accusato gli ucraini di essere la fonte del leak dei «28 punti». Il piano Witkoff-Dmitriev, infatti, era stato comunicato a Zelensky 48 ore prima. Ed è buona regola della diplomazia, che la parte che vuol sabotare un progetto lo faccia trapelare alla stampa. «Le prime ore sono state totalmente… — ha detto Kyslitsya — appese a un filo», ci sono volute due ore a Yermak per placare gli animi. Il Corriere può confermare che era presente nella delegazione americana — non ripreso nelle fotografie — il genero di Trump, Jared Kushner. Gli ucraini erano sorpresi. Ma è proprio lui, sta emergendo in queste ore, l'altro coautore del piano dei 28 punti, il Witkoff-Dmitriev. Ha incontrato l'uomo d'affari russo più volte a Miami nell'ultimo mese, dalla fine di ottobre. E così Gaza e l'Ucraina si saldano: hanno gli stessi «mediatori» e broker, entrambi vicini (in particolare Kushner, marito di Ivanka) al cuore di Trump. La parte più dura è tutta da scrivere, ma ieri il sollievo è stato unanime. Meloni, Merz, il segretario della Nato Mark Rutte, hanno tutti espresso una cauta speranza. Però è da prendere molto seriamente il commento di Alexander Stubb, il presidente finlandese che a dispetto della grandezza del suo Paese (cinque milioni di abitanti) è uno dei pesi massimi quando si tratta dei rapporti con i russi. «Ho sentito Zelensky. I negoziati sono un passo avanti, ma ci sono ancora questioni maggiori che devono essere risolte. Qualsiasi decisione che rientra nell'ambito Ue o Nato sarà discussa dai membri Ue e Nato in discussioni separate». Tutto quel che riguarda l'Europa — a meno di non delegare a Trump la sua dismissione e subalternità alle bizze imperiali della Russia — va ancora negoziato. Ed è Putin, ovviamente, il convitato di pietra al tavolo. Il piano è ufficialmente americano, sebbene scritto in collaborazione con i russi: ma che succede se Putin, invece di firmarlo, lo ritenesse solo un testo «di parte» e presentasse una sua controproposta? Formalmente è libero. E le risorse e la creatività della diplomazia russa sono infinite.|2025-11-25|https://www.corriere.it/esteri/25_novembre_25/ucraina-svolta-negoziati-pace-bozza-19-punti-russia-3a6a3cf2-30ef-44ae-b5ec-4cc9e70cdxlk.shtml
di Ferruccio de Bortoli Nel saggio Mal di Stato, Stefano Cingolani analizza l'ascesa del potere pubblico e i rischi di un nuovo statalismo. In Italia abbiamo assistito a discutibili applicazioni delle leggi sugli interessi nazionali In un saggio che uscirà a fine mese, Stefano Cingolani parla di Mal di Stato. Questo il titolo del libro edito da Rubbettino. L'autore identifica nel crescente ruolo del potere pubblico un pericolo per la democrazia economica (e non solo). A suo giudizio lo stiamo sottovalutando. Eppure, la cronaca sembra dirci altro. Lo Stato è sempre più importante, decisivo. Non vi è alcuna preoccupazione però che tracimi ed esondi, anzi. Il consenso per l'intervento pubblico è diffuso. Richiesto a gran voce (come in questi giorni per l'ex Ilva). Anche tra gli alfieri del liberismo o dell'ordo-liberismo del secolo scorso. In parte, per convenienza, pentiti o convertiti. La trasformazione del capitalismo americano nell'era Trumpvede l'ingerenza politica — la forza che fa strame del diritto e della separazione dei poteri — come l'unica e più efficace risposta alla sfida cinese. Al punto che assomigliare, nell'esercizio di una politica di indirizzo industriale, alla statalità comunista di Pechino appare persino una virtù. «Il partito repubblicano si fa stato, di fatto, come quello comunista — annota Cingolani — e un tempo pensarlo era persino un'eresia». Trascurabile che questo avvenga mettendo in dubbio la divisione dei poteri, riducendo lo spazio di libertà degli operatori economici e, in fondo, dei cittadini. Il paradosso Basta assistere al fastidio che suscita l'attività regolatoria dell'Unione europea in materia digitale e di Intelligenza artificiale (Ai), appena attenuata da Bruxelles (per compiacere Washington) con la direttiva Omnibus. Certo, eccessiva, ridondante, invasiva, ma pensata per tutelare alcuni diritti soggettivi e contrastare gli abusi di posizione dominante, dei quali sembra non importare più niente a nessuno. Il paradosso è che le democrazie liberali, nel rispondere alla concorrenza delle autarchie, tentano addirittura di imitarne la governance, se possiamo chiamarla così. Ovvero comanda il capo. Soprattutto nelle grandi scelte di investimento. Quasi tutte le tecnologie del futuro — dal riarmo all'Ai, dalla fisica quantistica all'esplorazione dello spazio e degli oceani, il dominio nell'Artico, il controllo delle materie prime rare — richiedono attori statali forti e monopolisti risoluti, solitari anche se visionari. Si dirà: accadeva anche prima. Certo, ma oggi le autarchie sembrano avere, lungo la frontiera dell'innovazione, un indiscutibile vantaggio competitivo. I monopolisti delle Big Tech assumono le sembianze, anche comportamentali, degli oligarchi delle democrature. Il disprezzato stato di diritto ha troppe procedure, ritenute perlopiù delle semplici perdite di tempo. I loro gruppi, per dimensione economica, contano più degli Stati. Lo si è detto tante volte (Nvidia vale il Pil di Spagna e Italia messe insieme) e tendono ad essere, nell'esercizio del potere e nei rapporti con il mercato, più vicini alle dittature che alle democrazie. Le conseguenze I gestori di grandi fondi d'investimento, persino delle più potenti banche d'affari, mutuano la postura leaderistica dei regimi autoritari. La trasparenza delle decisioni è risibile. La democrazia societaria un retaggio del passato. La grande corsa al riarmo solleva non esili interrogativi sui rapporti tra committenza pubblica e aziende private. Ci si domanda se non rischi di tornare d'attualità la denuncia di fine mandato di Dwight Eisenhower del 17 gennaio del 1961. Ovvero il formarsi di «complessi militari e industriali» così forti da influenzare le politiche di sicurezza di una democrazia. L'Europa sembra, per necessità, aspirare ad avere nel minor tempo possibile un suo «complesso militare e industriale». Un altro paradosso. «Il nuovo statalismo — nota Cingolani — si accompagna al successo personale dei nuovi oligarchi, compreso l'arricchimento irrefrenabile e senza limiti, e al generale disprezzo per le regole, lo scarso rispetto delle minoranze, il declino della legislazione antitrust. Si moltiplicano, negli investimenti nell'alta tecnologia, le cosiddette gemellanze siamesi. Un intreccio di reciproci investimenti che ricorda l'incesto tra banca e impresa degli anni Trenta. L'eccesso di leva è poi una sorta di stupefacente collettivo. L'acqua alta della liquidità nasconde molti problemi». Non sorprende nessuno che i nuovi capitalisti, per le loro dimensioni e i settori nei quali operano, abbiano bisogno dello Stato o meglio della complicità (sostenuta da ingenti finanziamenti) della politica. «È la rivincita del crony capitalism, il capitalismo clientelare», chiosa Cingolani. Nel saggio si identifica il ritorno dello Stato nell'economia in tre date chiave. L'11 settembre del 2001, l'attacco all'America e la risposta militare al terrorismo; il 15 settembre del 2008 con il fallimento della Lehman Brothers e la nazionalizzazione di alcune banche; l'11 marzo del 2020 con lo scoppio della pandemia e il massiccio aiuto pubblico alle aziende in difficoltà. Chi scrive aggiungerebbe anche l'11 dicembre del 2001 quando la Cina venne ammessa nell'Organizzazione mondiale del Commercio (Wto). Cioè entrò un capitalismo di Stato troppo grande per non condizionare — e forse persino corrompere nel tempo — tutto il resto. Gli Stati Uniti, bisognosi di quel mercato che si apriva, non erano nemmeno minimamente preoccupati delle conseguenze che tutto ciò avrebbe avuto sull'interscambio commerciale. Il resto è storia recente. Gli stati liberal-democratici ansimano per le loro debolezze. La globalizzazione li ha visti se non sconfitti, emarginati. Eppure, dalla loro vitalità dipende anche la salute delle democrazie rappresentative. Non basta più uno Stato che si limiti a regolare, indirizzare, promuovere, creare le condizioni per un'economia di mercato efficiente. I cicli tecnologici, la demografia, le grandi transizioni richiedono un approccio diverso e forse la necessità di intervenire là dove il mercato fallisce o semplicemente non esiste. Ne aveva parlato Giuliano Amato nel suo «Bentornato Stato, ma» (Il Mulino). Tutto sta in quell'avversativo. «Non possiamo arrenderci — avverte l'autore — ai tecno-tentacoli del Nuovo Leviatano». La metafora Cingolani riprende, infine, la famosa metafora di Pasolini sul Palazzo del potere per chiedersi che ne sia del ritorno dello Stato in economia in Italia. L'analisi è giustamente preoccupata. Non solo per la degenerazione del golden power che irrompe nella gestione delle imprese (vedi caso UniCredit) anche quando non vi sono ragioni di sicurezza nazionale. Ma anche per quello che accade, in quell'ipotetico Palazzo, nel quale cresce il potere di intermediazione, e dunque clientelare, della politica. Nell'accondiscendenza di una classe dirigente privata, finanziaria e imprenditoriale, che non ha avuto nulla da dire sul fatto che un governo, ovvero lo Stato, partecipasse a una scalata bancaria come quella di Monte dei Paschi su Mediobanca. Anzi, l'ha persino applaudita, correndo in soccorso ai nuovi vincitori che appaiono tutt'altro che transitori.|2025-11-25|https://www.corriere.it/economia/opinioni/25_novembre_25/tra-giganti-scalate-e-golden-power-l-avanzata-dello-stato-nel-mercato-f35e9b89-277a-49dc-9593-bd300df4cxlk.shtml

Text|Date|URL
di Mara Rodella I fascicoli a Brescia sono raddoppiati dalla legge codice Rosso del 2019 raggiungendo quota ai quasi 2mila nel 2025. Il pm Serianni: «Denunce in aumento, vittime più consapevoli» Venerdì, tarda mattinata. Mancano due minuti a mezzogiorno e sulla scrivania del procuratore aggiunto Nicola Serianni arrivano undici casi da Codice Rosso (delle ultime 24 ore) — quindi che riguardano le violenze di genere: maltrattamenti in famiglia, stalking, violenze sessuali o domestiche — da assegnare agli altri sette pm del Dipartimento soggetti deboli, che lui coordina, cercando peraltro tutti gli incastri migliori affinché siano esaminati il più velocemente possibile, quindi in modo che non si sovrappongano alle udienze in corso, per esempio. È la normalità: ogni giorno si aprono in media una decina di fascicoli di questo tipo. Ma la macchina giudiziaria funziona. Le denunce aumentano in modo costante: i fascicoli a Brescia sono raddoppiati in sei anni, passando dai 911 sopravvenuti nel 2019 agli oltre 1.600 del 2024, fino ai quasi 2mila con cui si stima dovrebbe chiudersi il 2025 (erano 1.001 nel 2020, 1.221 nel 2021, 1.254 nel 2022, 1.400 nel 2023 e oltre 1.600 nel 2024). Ogni anno quindi i Codici Rossi in Procura registrano in incremento del 20%. Un dato impressionante, «ma non è detto che quindi siano cresciuti i casi. Non possiamo saperlo con certezza, ma la nostra percezione è che ad aumentare sia stata e sia la consapevolezza delle vittime, anche in ambiti tradizionalmente più restii a ricorrere all'autorità come quello della popolazione di origine straniera». Dal primo gennaio sono stati iscritti 1.635 Codici Rossi, che salgono a 1.940 considerando gli ultimi dodici mesi come riferimento temporale. Quanto invece al totale delle notizie di reato esaminate dal dipartimento soggetti deboli — dunque compresi, tra gli altri, i «reati spia» cioè sintomo di contesti affettivi e familiari a rischio, come la circonvenzione di incapace, la pedopornografia e il revenge porn — dal primo gennaio 2025 i fascicoli sono 2.487, negli ultimi dodici mesi 2.823. Sempre considerando l'ultimo anno, ma i singoli reati, si registra l'iscrizione di 183 fascicoli per violenza sessuale, 370 per stalking, ben 825 per maltrattamenti in famiglia. «Nel 70% dei casi, un procedimento da Codice Rosso si chiude in sei mesi, dopo i quali la Procura chiede il rinvio a giudizio o l'archiviazione». Il 60% delle iscrizioni viene archiviato, «ma circa la metà per questioni procedurali», spiega l'aggiunto. Per esempio, nel caso di lesioni lievi per cui la vittima non sporge querela (necessaria per procedere) e non si configuri un contesto di maltrattamenti. In altri casi, gli approfondimenti condotti in merito alle situazioni di confine, per fortuna portano a escludere le ipotesi di reato temute e procedibili d'ufficio come i maltrattamenti: «Ogni vicenda in cui emergono indizi da Codice Rosso viene comunque trattata come tale. Questo tipo di approccio, volutamente prudenziale, volto sempre e comunque ad approfondire ogni singolo caso, spiega in parte anche l'aumento crescente di iscrizioni che consente di monitorare situazioni non del tutto chiare salvo poi concludere con l'accertata infondatezza della notizia di reato da intendersi quindi in termini positivi e non come fallimento delle indagini». Anche le segnalazioni che provengono per esempio dalle scuole, dagli ospedali o da realtà assistenziali vengono classificate e gestite come potenziali Codici Rossi. Poi si vedrà. «La tendenza è quella di non sminuire né sottovalutare mai a priori. Sono ancora attuali casi di archiviazione dovuti a ripensamenti della vittima che spesso, per ovvie ragioni legate al contesto chiuso in cui certi fatti si verificano, ne é anche testimone principale se non unico. Situazioni di pericolosa dipendenza emotiva e materiale costituiscono purtroppo ancora oggi un limite alle denunce fondate e una spinta a sminuire la gravità delle circostanze se non addirittura a ritrattare. Le denunce strumentali, ancora presenti, di norma non superano il vaglio delle indagini preliminari e non inficiano l'approccio di chi investiga su questi casi». A poco più di due anni dall'introduzione della legge 168 del 2023, con cui il legislatore era nuovamente intervenuto sui reati da Codice Rosso, istituendo un ulteriore dovere di vigilanza dei procuratori sul rispetto del termine dei tre giorni per assumere informazioni dalle vittime, «la sperimentazione ha dato risultati positivi». In sostanza il dictat normativo prevede che il pm proceda in prima persona o deleghi la polizia giudiziaria, ma comunque intervenga entro quel ristretto range di tempo. Brescia, in via sperimentale, aveva emanato una direttiva alla pg, affinché interpellasse subito il magistrato di turno in caso di Codice Rosso per avere indicazioni. Anche delegando, ma ufficialmente. I numeri dicono che nell'85% dei casi la parte offesa viene sentita entro le 72 ore previste. Nel restante 15% scatta un decreto di non audizione (motivato) disposto dal pm, dovuto, per esempio, «alla necessità di tutelare la stessa vittima o i minori coinvolti. Naturalmente, li sentiremo comunque. Non si tratta di un meccanismo prettamente automatico: anche i casi più particolari vengono da subito analizzati: con il coinvolgimento in tempo reale del pubblico ministero di turno viene garantito il massimo livello di tempestività». A cui segue, se necessario, un vaglio ulteriore del dipartimento competente. La nuova legge ha previsto anche la possibilità di chiedere al gip l'emissione di misure cautelari per i «reati spia» che di per sé non le prevedono, se inseriti in un contesto di violenza di genere domestico (per esempio minacce gravi o violenza privata). E se il gip deve decidere entro tre settimane, «qui, se non lo fa addirittura in giornata, scioglie la riserva in pochissimi giorni. Diciamo che la normativa ha tracciato una linea che Brescia ad oggi soddisfa pienamente».|2025-11-25|https://brescia.corriere.it/notizie/cronaca/25_novembre_25/violenza-sulle-donne-ogni-giorno-10-casi-di-codice-rosso-in-procura-raddoppiati-in-6-anni-29f2c332-35ed-493e-8707-2c857b907xlk.shtml
Sono passati 12 anni dal 2013 quando Lucia Annibali, avvocata, venne aggredita con l'acido da due uomini ingaggiati dall'ex. È stata in Parlamento e dal 2023 è difensora civica della Regione Toscana: fino al 2029 avrà il compito di agevolare la risoluzione dei conflitti tra cittadino e istituzioni. Continuando anche a ribadire in convegni, scuole che la violenza «non è un destino». Annibali, negli ultimi anni, di fronte ai femminicidi, sono state aumentate le pene, c'è un reato apposito. Perché questa strada? «Perché è il modo più semplice di affrontare l'argomento: lo strumento penalistico non richiede risorse economiche. È forse pure più accattivante come messaggio. Ma è una scappatoia: la pena è una parte piccolissima che non riguarda nemmeno le donne ma l'imputato. Questo non è un occuparsi delle donne e non è un deterrente». Perché non si pensa di più alla prevenzione? «Dipende anche dalla sensibilità dei governi. Fare prevenzione richiede un impegno diverso: idee, investimenti, risorse. C'è anche poco coinvolgimento delle associazioni, inclusi i centri antiviolenza che invece sanno indicare le mancanze». Quali strumenti servono? «Il reddito di libertà (di cui Annibali fu prima firmataria quando era deputata con Italia Viva, ndr) è legge e viene rifinanziato attraverso la legge di bilancio ma invece ha bisogno di un investimento strutturale. È uno strumento anche di prevenzione: avere un aiuto, pur non enorme, per immaginare la propria libertà è importante. E finanziarlo senza che l'input arrivi da una sola parte del Parlamento sarebbe meglio. Poi penso ai progetti con le scuole, alle linee guida per i pronto soccorso». Lei parla spesso e nelle scuole, come vede i ragazzi? «Hanno bisogno di chiarezza di comportamenti che già vivono, di dinamiche che magari non sono sane. È molto interessante ascoltarli, vedere le loro reazioni e poi aiutarli a riflettere e confrontarsi. La testimonianza ha un valore culturale, sociale, educativo: aldilà di raccontare una storia personale racconto un fenomeno che è parte integrante della quotidianità, anche dei più giovani». Una storia che le è rimasta impressa? «Un ragazzo di 18 anni mi ha detto che la fidanzata poteva andare in discoteca solo con lui, non perché non si fidasse di lei ma perché non si fida delle altre persone. È una frase che potrebbe sembrare lusinghiera, ispirare un senso di protezione ma in realtà può essere un modo di controllare lo spazio, le possibilità altrui». Cos'è cambiato nella violenza sulle donne in questi 12 anni? «Oggi ci sono tantissime leggi sul tema. Si è aperto anche un dibattito più ampio su questi casi di cronaca ma non è detto che si sia imparato a parlarne nel modo giusto. Spesso la prospettiva è quella della donna che avrebbe potuto fare di più. Siamo sempre indietro culturalmente nella consapevolezza e conoscenza del fenomeno». Cosa si sente di dire alle donne? «Di non sentirsi in colpa: la violenza non è colpa loro. È assurdo pensare che possa esserlo ma è un pensiero che spesso esiste nei racconti di storie delle donne. E dico loro di denunciare. A volte per le persone vicine è difficile farlo perché non ci si rende conto della pericolosità, ma è molto importante essere capaci di segnalare la violenza».|2025-11-25|https://firenze.repubblica.it/dossier/violenza-di-genere-in-toscana-2025/2025/11/24/news/lucia_annibali_giornata_violenza_donne-425001979/
di Francesca Pini Un esperto francese, Michel Schulman, ha studiato un'opera del grande pittore francese (noto per le sue danzatrici) arrivando ad identificare chi è la presunta figura femminile di questo ritratto. Anche grazie all'AI. Degas e il dito indice della misteriosa contessa di Castiglione. Scoperto un suo dipinto inedito / Una famosa foto d'epoca della Contessa Ma Degas dove conobbe la Contessa, non solo figura chiave della mondanità parigina ma anche del nostro Risorgimento? Forse a Torino, tra il 1858 e il 60, dove lui fu di passaggio e lei si rifugiò, ripudiata dal suo amante Napoleone III, rea di aver perorato la causa dell'Unità d'Italia su mandato di Cavour e del re Vittorio Emanuele II. Fatto che la rese invisa ai francesi oltre a un ulteriore episodio storico a lei collegato: a Parigi tre carbonari (Grilli, Bartolotti e Tibaldi) uscirono da casa sua decisi ad uccidere l'imperatore e furono arrestati. Schulman però fa ancora un'altra suggestiva ipotesi riguardo alla conoscenza (indiretta) tra il pittore e lei: la Contessa afflitta da nevrastenia, rientrata a Parigi si fece curare dal dottor Blanche, il cui figlio artista (amico di Degas) dipinse due ritratti della nobildonna. L'opera inedita apparterrebbe al periodo Italiano (1856/60) del maestro francese svoltosi tra Napoli, Roma e Firenze, frequentatore del fiorentino Caffè Michelangelo luogo di raduno dei Macchiaioli. Ma la contessa di Castiglione non è però ritratta, come d'abitudine, nel fulgore delle sue vesti, dei suoi elaborati costumi e della sua auto-rappresentazione nella quale eccelleva, né nel suo solito spirito indomito, ma da giovane (forse ventenne), malinconica e depressa, nella modestia di un abito dai toni smorti, benché l'ampia gonna di color paglierino denoti una certa classe stando al panneggio. E la sua figura inserita in un'ambientazione di una sala d'arme. Il dipinto proviene dalla collezione romana di Antonio La Rocca che dal 1940 al 1971 radunò opere degli Italiens de Paris, così come venivano chiamati quei pittori che avevano soggiornato e trovato fortuna a Parigi (tra cui Boldini, Zandomeneghi). Primo passo compiuto dallo studioso è stato naturalmente appurare l'autenticità della firma (come attesta lo studio di un laboratorio specializzato romano, non il solo ad aver analizzato la tela: l'indagine agli infrarossi è stata fatta dall'Università di Bologna), comparata anche ad altre di opere coeve, come nel caso della Vieille Italienne del Metropolitan Museum di New York, datata Rome 57. I colori non sono quelli tipici e vibranti della sua tavolozza, qui lui opta per il beige, il marrone, il grigio, il giallo. E, dice Schulman, citando un altro storico dell'arte, Degas pare apprezzare quelli di Giacomo Ceruti, pittore lombardo del Settecento.|2025-11-25|https://www.corriere.it/sette/25_novembre_21/degas-e-il-dito-indice-della-misteriosa-contessa-di-castiglione-scoperto-un-suo-dipinto-inedito-8130ed6f-07c5-46d1-9036-aa5e4654dxlk.shtml
fa una nomination a suo modo 'storica' contro Mattia: il ragazzo ha ruttato a tavola Rasha risponde per le rime all'ex (ma quanto c'è di vero?): voto 6.5 La «Jasmine di Pomezia» Rasha è stata protagonista di questa puntata, ottenendone il blocco d'apertura grazie a diverse cattiverie che l'ex fidanzato Manuel le aveva indirizzato in settimana, in un'intervista a Fanpage. L'uomo sostiene che lei sia un'arrampicatrice, perfino di averle comprato, tra le altre cose, un intero ristorante (che poi la compagna Valentina, da casa, glielo contesta. di Grazia Sambruna La nuova puntata vede l'elezione di Giulia come prima finalista di questa edizione. Molto spazio a Rasha che risponde per le rime all'ex, mentre Donatella fa una nomination a suo modo «storica»... Donatella fa una nomination a suo modo 'storica' contro Mattia: il ragazzo ha ruttato a tavola A Valentina non sta bene che Domenico si diverta e basta: voto 5 Valentina poteva anche avere ragione, ma di puntata in puntata è diventata così assillante e assetata di protagonismo da passare dalla parte del torto. Oramai conosciamo meglio la sua faccia rispetto a quella di gente che starebbe effettivamente concorrendo in quella Casa. Compagna dell'inquilino Domenico da nove anni di reclusione sentimentale, è già entrata svariate volte nel reality per redarguirlo: non le stava bene la complicità tra lui e Benedetta. Soprattutto per le ironie sui social delle persone fuori. Dopo svariate ammonizioni, sia in presenza sia tramite infuocati post Instagram, Valentina ha deciso di lasciarlo definitivamente anche perché lui non smetteva di giocare con Benedetta, nonostante mille promesse. E, a quanto pare, la compagna a casa era già scottata dall'eco di infinite cervate subite in passato, pure recente, da parte di lui. Una storia a lieto fine, quindi? No. Valentina, dopo essersi fatta il tour di ogni contenitore di gossip possibile, scaglia contro Domenico un ultimo (?) post, tra l'altro lunghissimo, per esprimere la propria delusione verso il presumiamo oramai ex compagno: «Ti ho lasciato libero di goderti questa esperienza, sperando che mi dimostrassi di tenere alla nostra famiglia. Invece, tu hai preferito continuare a divertirti». E che altro avrebbe dovuto fare? Cospargersi il capo di cenere ogni mattina e camminare tutto il giorno col cilicio ben stretto attorno al quadricipite femorale? «Io sono come la maschera di Pulcinella - dice lui - mi spiace che Valentina resti male, ma da 10 anni penso sempre agli altri e non a me stesso, lavoro e basta. Non ho nemmeno più amici perché il nostro rapporto me lo impedisce. Mi merito una pausa, qualche momento di relax». Appena torna a Scampia, Valentina se lo mangia a colazione. A meno che non sia impegnata con l'ennesima intervista 'esclusiva', ovvio. Come ben sottolinea la 'panelista' Cristina Plevani in diretta: «Deve capire che il concorrente è Domenico, non lei». Ma ancora una volta, inutile farsi illusioni: non lo capirà. Domenico si diverte al 'Grande Fratello' e la compagna Valentina, da casa, glielo contesta.|2025-11-25|https://www.corriere.it/spettacoli/25_novembre_25/grande-fratello-le-pagelle-omer-si-cala-le-braghe-per-privacy-4-donatella-nominata-per-maleducazione-7-90e5524b-39e3-4bf9-843c-63e570fc5xlk.shtml
di Alice Scaglioni Il laboratorio sartoriale della milanese Valarani è uno «spazio libero» aperto alle creazioni e agli incontri. Sarà una delle storie di Artigiano in Fiera, a Milano dal 6 al 14 dicembre Cambio vita, divento artigiana. È la storia di Cristina Valarani, perito elettronico che dopo anni negli uffici tecnici ha deciso di rivoluzionare la sua quotidianità lasciando il suo lavoro per dedicarsi all'artigianato sartoriale e all'insegnamento. «Nel 2005, a 40 anni, mi sono resa conto che le cose in azienda cambiavano. Ho visto sul Corriere l'annuncio di un laboratorio in vendita a Milano. Da sempre mi piace insegnare, quindi mi sono buttata. Quest'anno sono vent'anni da quando ho deciso di lanciarmi in questa avventura». Il laboratorio di Cristina è uno spazio che tiene insieme la creazione, la vendita di prodotti artigianali e l'insegnamento delle tecniche per produrli. È uno «spazio libero», in cui - è lei stessa a spiegarlo - «vieni, fai quello che vuoi e quando vuoi»: all'interno della bottega ci sono i materiali necessari, ma si possono anche portare da casa; si lavora insieme, scambiandosi chiacchiere e consigli, ma non necessariamente dando vita allo stesso progetto. Ciò di cui è più orgogliosa, spiega Cristina, è l'aria che si respira, la collaborazione tra le persone che vengono qui. «C'è chi viene tutti i martedì pomeriggio da 7-8 anni. Giorni fa è venuta una ragazza che frequentava il laboratorio quando aveva 12 anni: oggi di anni ne ha 27, studia Medicina ed è tornata dopo 15 anni perché ci ha detto che aveva bisogno di rilassarsi». L'età di chi frequenta l'hub creativo è molto varia: si va dai 9 agli 84 anni. Per accedere (tramite appuntamento) si possono comprare pacchetti di ore, da 3 a 18. Il bilancio di questi vent'anni? «Assolutamente positivo», dice Cristina, anche se ammette che «a livello personale ha comportato grossi cambiamenti e sacrifici». E dal 6 dicembre Cristina, grazie al bando Contributi per la partecipazione delle Mpmi alle fiere internazionali in Lombardia promosso da Regione Lombardia e Ue, parteciperà all'Artigiano in Fiera, che torna a Rho, in Fiera Milano, fino al 14 dicembre. Sono attesi 2800 espositori da circa 90 Paesi nel mondo, suddivisi in 9 padiglioni. Il tema dell'edizione 2025 dell'Artigiano in Fiera, «È il momento della persona», mette così al centro dell'evento l'individuo. Come spiega Antonio Intiglietta, presidente di Ge.Fi. Spa e fondatore della manifestazione dedicata al mondo degli artigiani e alle piccole e medie imprese, «in questa realtà nichilista, in cui vige o la forza del potente o il nulla, c'è bisogno di un mondo che ritorni ad avere al centro l'umanità di ogni singolo io, capace di affermarsi per come si esprime. E l'artigianato ha questa concezione del lavoro. Non è riproporre il passato, ma è un modo nuovo di pensare al mestiere». Tra i trend che si possono scorgere passando in rassegna i circa 2800 stand espositivi - di cui 1.630 italiani, 495 dell'Asia, 310 dall'Africa, 205 dall'Europa, 155 dall'America e 1 dall'Oceania - c'è sicuramente quello di un uso della materia prima che viene dalla natura: «Sono 502 le imprese che hanno come focus il rispetto per l'ambiente, soprattutto nella sostenibilità della produzione, e per la salute delle persone», dice Intiglietta. L'altra novità, dice il fondatore, è «una presenza costante e in aumento di giovani e donne». «Spesso i ragazzi recuperano il patrimonio dei propri nonni o padri o costruiscono nuove aziende di artigianato: si capisce che è una scelta di vita, che rispecchia la volontà di produrre qualcosa che ha un'identità». Insomma, l'artigianato oggi è un'espressione dei giovani e delle donne. In questi 30 anni l'Artigiano in Fiera è diventato un fenomeno di aggregazione, che ha ospitato 24 milioni di persone e accolto 15 mila imprese provenienti da più di 100 Paesi. «Cos'è la nostra fiera se non una comunità di persone che viene da tutto il mondo e di storie che si intrecciano?», si chiede Intiglietta, che guardando al presente aggiunge: «La tecnologia diventa uno strumento attraverso cui si rende contemporaneo ciò che la tradizione ci ha tramandato. A differenza di un mondo che ha fatto una cesura con il passato, noi partiamo dalla memoria delle arti e dei mestieri e la rendiamo contemporanea». Per Intiglietta oggi gli artigiani hanno bisogno di relazioni, di fiducia e credito. In altre parole, hanno bisogno di maestri che trasmettano loro la concezione della vita attraverso il lavoro. E le nuove tecnologie e l'AI non sono pericoli da cui tenersi alla larga, bensì strumenti che una persona qualificata usa e applica per lavorare meglio. «Diventa una negatività - dice Intiglietta -per chi non ha niente da dire, da comunicare o da creare, ma sono strumenti che accelerano i processi di produzione e danno più possibilità». Molti dei nostri artigiani, aggiunge poi l'ideatore della manifestazione, usano l'Ai per produrre al meglio. Perché il punto cruciale di tutto, conclude Intiglietta, è essere veri: è questo a fare la differenza tra l'industrializzazione che annulla il contenuto umano del lavoro e la personalità di chi lo realizza e di chi lo acquista e il contenuto originale, che rispecchia l'anima di chi lo crea e di chi lo riceve. «Chi compra artigianato sta comprando un pezzo della storia di un'altra persona, e questa dimensione è il vero cuore della manifestazione». L'ingresso ad Artigiano in Fiera è gratuito e si accede con un pass obbligatorio, che si può scaricare sul sito dell'evento artigianoinfiera.it. I visitatori delle scorse edizioni e i clienti della piattaforma online riceveranno il pass gratuito direttamente via mail.|2025-11-25|https://www.corriere.it/buone-notizie/25_novembre_25/il-laboratorio-di-cristina-ho-cambiato-vita-ora-il-cucito-e-il-mio-lavoro-oggi-con-buone-notizie-cc6b84ec-d292-4129-9131-6b3f3b048xlk.shtml
Un giorno gli storici, o gli psicanalisti, ci spiegheranno le ragioni per cui gli italiani del ventunesimo secolo erano così bravi negli sport dove la palla deve oltrepassare la rete e molto meno in quelli come il calcio e il basket, dove la rete (o la retìna) bisogna gonfiarla. Vorrà forse dire che siamo più adatti a scavalcare gli ostacoli che a centrare gli obiettivi? Ma tant'è: l'Italia si ritrova campione del mondo di tennis e di volley. E sia tra i maschietti sia tra le femminucce, per usare il lessico famigliare riportato di recente alla ribalta dal ministruccio Nordio. Non può essere una coincidenza e, durante le ore trascorse a palpitare davanti ai match di Coppa Davis mi sono malamente appuntato alcune cose. 1) Le formule rappresentano scatole vuote, a riempirle sono sempre gli esseri umani. Tu puoi disegnare un Giro d'Italia con duecento salite mozzafiato, ma se poi i ciclisti le percorrono in fila indiana, chi li guarda morirà di noia. Al contrario, se dieci di loro scatenano la bagarre, renderanno memorabile persino una tappa pianeggiante. 2) Sulla Coppa Davis formato tascabile sono state scritte pagine di aspra riprovazione, grondanti nostalgia per i bei tempi andati, quando ogni sfida si disputava in casa di una delle due nazionali e durava tre giorni e cinque incontri. La memoria, si sa, opera in maniera selettiva. Trattiene il romanticismo di quelle partite, ma dimentica che spesso venivano giocate in posti assurdi, con arbitri sfacciatamente casalinghi e davanti a spettatori che non avrebbero sfigurato sugli spalti del Colosseo. Un flash dell'adolescenza mi rimanda l'immagine di un esasperato Panatta che fa a botte con un ultrà della squadra rivale, che guarda caso era proprio la Spagna. 3) Per vincere, avere un fuoriclasse in campo aiuta, ma non è indispensabile (specie se, come contro gli iberici, manca anche quello degli avversari…). Mentre è indispensabile, il fuoriclasse, averlo dietro la scrivania. Perché i Sinner non si programmano, ma i Cobolli sì. Come scriveva Gianni Brera a proposito di un leggendario presidente federale, Artemio Franchi, «i dirigenti non fanno i gol, però guai se non li propiziassero». Pensate a Marotta e a Sartori nel calcio. E a Binaghi nel tennis. Ha preso uno sport in declino, che stava per essere oscurato dal più comodo padel, e lo ha trasformato in una moda, ma prima ancora in una fucina di ottimi giocatori. Ha creato un sistema, e una squadra. Poi, certo, c'è Sinner. Ma, anche quando non c'è, ci si emoziona lo stesso, per quanto i puristi non manchino di far notare che Cobolli-Munar, la partita che ha assegnato l'insalatiera, in un torneo dello Slam sarebbe stata un trentaduesimo di finale, e che senza Sinner e Alcaraz (e i rispettivi numeri 2: Musetti e Davidovich-Fokina) questa sfida era Italia B contro Spagna B. 4) È stata bellissima lo stesso. E la foto di Cobolli che in semifinale, e in pieno delirio agonistico, squarcia la maglia azzurra finirà dritta nell'album dei ricordi accanto a quella di Sinner che si pianta a braccia alzate sull'erba di Wimbledon. 5) È stata bellissima, ma per far sì che lo diventi ancora di più, non sarebbe un insulto ritoccare la formula. Senza però tornare all'antico: il passato è meglio lasciarlo dentro le immagini in bianco e nero. Basterebbe migliorare la Davis attuale, rendendola più lunga e più rara. Quindici giorni anziché una settimana, così da poter disputare ogni sfida su cinque incontri invece che su tre. E non più tutti gli anni, ma una volta ogni quattro, come avviene nel calcio, in modo da creare un po' di appetito nei giocatori e regalare alla fase finale quella sensazione di unicità che rende un evento veramente tale agli occhi di chi lo crea e anche a quelli di chi lo guarda. Al momento, a differenza che nel calcio, non credo avremmo troppi problemi a qualificarci. APPROFONDISCI CON IL PODCAST Il Caffè di Gramellini vi aspetta qui, da martedì a sabato. Chi è abbonato al Corriere ha a disposizione anche «PrimaOra», la newsletter che permette di iniziare al meglio la giornata. Chi non è ancora abbonato può trovare qui le modalità per farlo e avere accesso a tutti i contenuti del sito, tutte le newsletter e i podcast, e all'archivio storico del giornale.|2025-11-25|https://www.corriere.it/caffe-gramellini/25_novembre_25/oltre-la-rete-davis-f550a19b-14f6-4abd-b518-f783db96exlk.shtml
/ di Fabio Buonocore Quello che stiamo vivendo, senza enfasi alcuna, può definirsi senz'altro un tornante della Storia. Gli accadimenti hanno preso a correre in modo sfrenato, sarebbe bello poter dire che è stata colpa loro. di Daniele Mencarelli Michela Marzano nel romanzo Qualcosa che brilla racconta la fragilità degli adolescenti: i loro sintomi — disturbi alimentari, dipendenze, autolesionismo, fobie sociali — diventano l'unico linguaggio con cui manifestare una sofferenza altrimenti indicibile. Dialogo con uno scrittore-poeta, che i ragazzi li conosce bene Ascoltare figli e figlie, «nel dolore il loro silenzio è pericoloso» / Nichela Marzano Gli adulti nel libro escono, se non come perdenti, come i veri bisognosi , generazioni cresciute a cavallo fra il crepuscolo dell'era analogica e l'avvento di quella digitale, dove si muovono come elefanti rispetto ai loro figli, ma anche incapaci di avere risposte alle domande di chi, più giovane, mostra una curiosità e un desiderio di approfondire la complessità della vita che loro non riescono a soddisfare. Parliamo tanto dei ragazzi, ma come rieducare un adulto alla consapevolezza di sé? Perché questo è il vero tema. «Sì, è proprio questo il vero tema. I ragazzi, in fondo, sono spesso il sintomo dei loro genitori e dei loro insegnanti: ci sbattono in faccia tutto quello che noi, adulti della generazione X, non siamo stati capaci di elaborare. Oggi è raro che gli adulti abbiano ancora figure a cui identificarsi e contro cui ribellarsi, come spiegava Erikson già negli anni Sessanta. Dove sono finiti gli eroi ? E con eroi non intendo modelli perfetti, tutt'altro. Un eroe è chi riesce a riconoscere le proprie fragilità e i propri errori. Figure reali, contraddittorie, fallibili, ma presenti. Perché ciò che conta non è l'idealizzazione, ma la disponibilità a esserci. Tutto comincia lì: nella qualità della relazione che si riesce (o non si riesce) a costruire. In quello spazio fragile e decisivo in cui un adolescente sceglie se fidarsi oppure no, se restare o fuggire. Non si cresce davvero senza essere accolti, ascoltati, riconosciuti. E non si cresce nemmeno senza la possibilità, a un certo punto, di allontanarsi». Ascoltare figli e figlie. «Nel dolore il loro silenzio è pericoloso» / Daniele Mencarelli Tra tutti i ragazzi che hai raccontato in quale vive Michela? Il tuo punto di osservazione rispetto ai giovani qual è stato? «Michela vive un po' in tutti loro. Ogni personaggio porta con sé una parte di me, anche se, per la mia esperienza personale con i disturbi del comportamento alimentare, sono soprattutto Noemi e Irene quelle in cui mi riconosco di più. Ma c'è qualcosa di me anche in Claudio, e naturalmente in Mauro Rolli e in Arianna: figure che, in modi diversi, raccolgono e trasformano il dolore. Il mio punto di osservazione, però, non è stato soltanto autobiografico. Da un lato c'è l'università: in Francia i ragazzi arrivano già a 17 anni, quindi ho potuto incontrare molto presto le loro fragilità e i loro desideri. Dall'altro c'è stata l'esperienza nei centri medico-psico-educativi, che in Francia sono molto diffusi: lì ho potuto assistere, con il consenso di tutti, a numerosi gruppi di parola. E poi ci sono i miei vent'anni di psicanalisi: un percorso che mi ha insegnato ad ascoltare e che ha reso l'osservazione partecipante parte integrante del mio modo di stare al mondo». Dal libro emergono le nuove patologie che affliggono i nostri ragazzi, ma le domande che scatenano queste reazioni patologiche sono domande archetipiche, che l'uomo ha sempre posto a sé stesso e agli altri. Da scrittrice, ma ancora prima filosofa, non ti sembra che uno dei veri problemi di questa epoca sia il progressivo distacco che si è creato fra l'umano e la sua natura? La nevrotizzazione dilagante non nasce forse dal fatto che l'uomo vive di fatto in un analfabetismo esistenziale? «Senz'altro. Credo anch'io che uno dei problemi più profondi della nostra epoca sia il progressivo allontanamento dall'umano nella sua verità più semplice: la fragilità, la finitezza, l'imperfezione. Viviamo in una società che esige performance e controllo, che chiede a ciascuno di essere sempre eccellente, efficiente, impeccabile. Ma questa pressione continua produce alienazione. Perché la condizione umana, in realtà, è fatta di limiti e di mancanze, ed è proprio lì che si radica la nostra capacità di desiderare, di creare, di entrare in relazione. Quando i ragazzi non trovano adulti capaci di trasmettere questa consapevolezza, finiscono per sentirsi inadeguati, come se non avessero il diritto di essere fragili. È allora che il dolore prende la forma del sintomo: un modo, spesso disperato, per dire ciò che non si riesce a esprimere a parole. Quello che manca, oggi, è una sorta di alfabetizzazione esistenziale: la capacità di nominare la sofferenza, di darle un senso, di condividerla. In fondo, le domande che i ragazzi si pongono – sul senso della vita, sulla morte, sull'amore, sull'identità – sono le stesse che l'umanità si porta dietro da sempre. Solo che oggi non trovano più spazi, né linguaggi, per poterle elaborare. La filosofia, la letteratura, la psicanalisi – e in generale tutte le forme di parola autentica – servono proprio a questo: a ricordarci che essere umani non significa essere perfetti, ma imparare ad abitare le nostre fratture senza smettere di cercare». Si parla tanto di fondo-psicologi e sportelli da aprire in ogni scuola. Giusto. Ma uno sportello filosofi? Uno poeti? Non ti sembra che l'impoverimento linguistico e la riduzione della vita a patologia sia uno dei grandi rischi di questo momento? La medicalizzazione è un dato di fatto, anche perché obbedisce a interessi economici giganteschi. «Sono d'accordo, certo. Il compito di un buon psicologo non è ridurre la vita a una patologia, ma ascoltare e aiutare chi ha di fronte a trovare le parole per raccontarsi e nominare il proprio disagio. In questo senso, il lavoro psicologico è già un lavoro di restituzione di linguaggio. Il problema, però, è che viviamo in un'epoca segnata da un profondo impoverimento linguistico: se mancano le parole per dire le sfumature dell'esistenza, manca anche la possibilità di nominare quello che si prova. È per questo che, accanto agli psicologi, avremmo bisogno anche di filosofi, di poeti, di scrittori. Perché sono loro a custodire le parole che ci aiutano a pensare, a immaginare, a raccontare la vita oltre la griglia delle diagnosi. La medicalizzazione crescente risponde a logiche anche economiche, ed è un rischio enorme: ridurre la sofferenza a un codice, a una categoria clinica, significa spesso togliere a chi soffre la possibilità di essere riconosciuto nella sua unicità. Eppure, è solo attraverso il linguaggio – attraverso parole vere, profonde, non stereotipate – che possiamo riconnetterci con noi stessi e con gli altri. In fondo, la filosofia e la poesia fanno questo da sempre: ci restituiscono un alfabeto per abitare l'esistenza, con le sue contraddizioni e i suoi misteri. Non per guarirci, ma per farci sentire meno soli». Sentirsi meno soli. In fondo è questa l'aspirazione prima e ultima di ogni essere umano. Una postilla ultima, un breve ritorno al tempo osceno che stiamo vivendo. Alzi la mano chi non trema di fronte alle immagini, alle parole e alle figure che animano la scena internazionale e quello che sembra profilarsi all'orizzonte. Come pensare a un giovane decontestualizzato da questa crisi sistemica? Ci stupiamo della fragilità delle nuove generazioni come se si fosse autogenerata dal nulla, perché ci fa comodo, perché questo ci solleva dalle nostre responsabilità, dalla consapevolezza del mondo che gli lasceremo, questo è la verità che facciamo fatica a pronunciare: rischiamo di lasciare a queste generazioni incolpevoli una terra desolata. E magari avremo anche il coraggio di dire che è stata colpa loro.|2025-11-25|https://www.corriere.it/sette/25_novembre_21/ascoltare-figli-e-figlie-nel-dolore-il-loro-silenzio-e-pericoloso-5afa31c0-d22c-4e23-b52f-c59744f41xlk.shtml
Gloria Bellicchi e il marito Giampaolo Morelli Non sempre i genitori vedono con chiarezza le fatiche dei figli, soprattutto quando hanno un'intelligenza brillante e vivace. E, diventa ancor più difficile, quando la mamma è l'unica componente neurotipica in una famiglia di quattro persone. Lo racconta l'attrice Gloria Bellicchi, autrice con il marito Giampaolo Morelli, anche lui attore e padre dei loro due figli Gianmarco di 12 anni e Pier Maria di 9 anni, in Dislessico famigliare. Cronache (s)connesse di Figli&Genitori iscrivetevi alla newsletter di Figli&Genitori di Valentina Rorato La certificazione dei Disturbi Specifici dell'Apprendimento (Dsa) per il marito, l'attore Giampaolo Morelli, è arrivata da adulto, con i suoi figli invece lo ha intuito subito. Ora racconta la loro storia in un libro per aiutare le altre famiglie e combattere gli stereotipi Dislessia /|2025-11-25|https://www.corriere.it/salute/figli-genitori/bambino/25_novembre_22/gloria-bellicchi-vivo-con-tre-dislessici-a-casa-sono-io-quella-diversa-009ec46a-142d-410b-918a-332d000adxlk.shtml
di Redazione Economia Il 28 novembre giornata di scioperi, con interi settori fermi in tutta Italia. Da Roma a Milano, da Napoli a Firenze, ecco i disagi per i trasporti Dai treni agli aerei, fino alla scuola e alla stampa: il 28 novembre giornata di scioperi, con interi settori fermi in tutta Italia. Per motivi differenti. Le manifestazioni organizzate dall'Usb in diverse città italiane sono contro la manovra di Bilancio; i giornalisti, invece, scioperano contro il mancato rinnovo del contratto. energia e consumi di Fausta Chiesa 21 mar 2025 Trasporti, ecco cosa si ferma: i treni a partire da giovedì sera Sul fronte dei trasporti, saranno fermi treni e aerei. Per il gruppo Fs, Trenitalia, Trenitalia Tper e Trenord lo stop va dalle 21 di giovedì 27 novembre fino 21 di venerdì 28 novembre, con possibili cancellazioni o variazioni, fatte salve le fasce di garanzia previste per legge; per i regionali sono garantiti i servizi dalle 6 alle 9 e dalle 18 alle 21. Alla protesta aderisce anche il personale di Italo. relazioni industriali di Rita Querzè I metalmeccanici rinnovano il contratto: 205 euro in più in busta paga Sciopero del trasporto aereo, ecco i voli garantiti Disagi anche nel trasporto aereo. Restano anche in questo caso le tutele previste dalla legge, che Enac ha riassunto in una nota informativa. Quindi sono garantiti «tutti i voli, inclusi i voli charter, schedulati in partenza nelle fasce orarie 7-10 e 18-21; tutti i voli charter da/per le isole regolarmente autorizzati o notificati anteriormente alla data di proclamazione dello sciopero» così come i collegamenti con le isole con unica frequenza giornaliera. Assicurato anche «l'arrivo a destinazione di tutti i voli nazionali in corso al momento dell'inizio dello sciopero, la partenza di tutti i voli schedulati in orari che precedono il via all'astensione e ritardati per cause indipendenti dalla volontà delle parti, l'arrivo a destinazione negli aeroporti nazionali dei voli internazionali con orario stimato non oltre trenta minuti primi dall'inizio dello sciopero stesso». Per quanto riguarda infine i voli intercontinentali, sono confermati «tutti i collegamenti intercontinentali in arrivo compresi transiti su scali nazionali nonché seguenti voli intercontinentali in partenza». Metro, bus e tram: cosa si ferma e dove Incrociano le braccia, poi, i lavoratori del trasporto pubblico locale (metro, bus e tram): da Roma a Milano, da Napoli a Firenze. A proclamare lo sciopero sono, in questo caso, Usb Lavoro Privato, Cub, Sgb, Cobas. Il servizio sarà garantito esclusivamente durante le fasce di legge: da inizio servizio alle 8.29 e dalle 17 alle 19.59. A Roma, la protesta tocca l'intera rete Atac e le reti degli esercenti Autoservizi Troiani/Sap, Autoservizi Tuscia/Bis, Atr e, sulla rete Atac, anche i collegamenti eseguiti da altri operatori in regime di subaffidamento. Sono garantite le corse sull'intera rete da inizio servizio diurno alle ore 8.29 e dalle ore 17.00 alle ore 19.59; non è garantito il servizio sull'intera rete dalle ore 8.30 alle ore 17.00 e dalle ore 20.00 al termine del servizio diurno, compreso la linea di bus sostitutiva MC8 Parco di Centocelle-Pantano programmata a partire dalle ore 21.30 per lavori all'infrastruttura ferroviaria; non sono garantite invece le corse delle linee metro A, B/B1, C previste dopo le ore 24, le linee diurne che hanno corse programmate oltre le ore 24 e le corse notturne delle linee 8-38-44-61-86-170-246-301-451-664-881-916-980 e delle linee 314, 404 e 444 gestite da altri esercenti. Durante lo sciopero, nelle stazioni della rete metroferroviaria che resteranno eventualmente aperte, non sarà garantito il servizio di scale mobili, ascensori e montascale.|2025-11-25|https://www.corriere.it/economia/lavoro/25_novembre_25/sciopero-28-novembre-dai-treni-agli-aerei-dalla-scuola-ai-giornali-ecco-i-disagi-del-venerdi-nero-05eab38c-4e5f-4c81-8be2-7e84160b0xlk.shtml
di Maria Luisa Agnese Cavallerizza a 6 anni, ha fatto la domatrice di elefanti ed è diventata la prima donna impresaria del circo. Il look, cofana di capelli nerissimi, labbra rosse e sopracciglie sfrontate, le fu suggerito da Dino De Laurentis. L'amore per il marito domatore (e traditore) Moira Orfei / di Maz Ramezzana Gli italiani si voltano: così, in una istantanea Anni 50, il fotografo Mario De Biasi aveva catturato quello che era lo spirito del tempo: una ragazza di bianco vestita ripresa di spalle che avanzava con incedere fiero verso un muro di sguardi maschili adoranti. Eravamo nel centro di Milano e se la fanciulla si fosse girata avrebbe mostrato sotto la sua cofana di capelli issata in testa il volto di Moira Orfei, poco più che ventenne, trapezista e domatrice di elefanti, non ancora regina del circo e non ancora attrice famosa per Germi e musa per Fellini, e poi, al culmine della sua fama, oggetto di piccolo culto a base di Barbie, pins e spille con le sue forme. Ma sarebbe bastato quello scatto – oggi improponibile in un clima mutato – a far entrare Moira Orfei nel corpus della nostra memoria collettiva. Fatto di cui la stessa Moira era spavaldamente consapevole: «Il mio lato B faceva fermare il traffico» aveva riconosciuto in seguito, dopo che quell'immagine diventò poster della mostra The Italian Metamorphosis, 1943-1968, curata da Germano Celant per il Guggenheim Museum di New York. L'effetto della sua fisicità fuori dal comune, oggi si direbbe spaccante – già di suo andava verso il metro e ottanta, ma fra tacchi e cofana aggiungeva altri 20 centimetri – era amplificato da quel suo look intatto e fuori dal tempo, un volto esagerato e disegnato sul suo originale a base di labbra rosse, nei raddoppiati, eyeliner e sopracciglia sfrontate, un look che come da racconto della protagonista le era stato suggerito dal produttore Dino De Laurentis con la raccomandazione di non cambiarlo più: «Solo le donne senza personalità cambiano spesso». E difatti non l'hai mai abbandonato sino a farlo diventare simbolo della sua unicità, una seconda pelle: «Non si è mai fatta vedere struccata da nessuno, neppure Striscia la Notizia ci è riuscita, a smacchiarla» così ha confermato su Instagram la nuora, l'attrice e showgirl Brigitta Boccoli, sposa del figlio Stefano, anche lui domatore e artista circense. Una leggenda alimentata da lei stessa che raccontava di non aver mai tagliato quei capelli che andavano a formare le volute sontuose della cofana e che ormai se lasciati liberi le arrivavano alle gambe. Piccola amazzone di solida romagnolità (anche se era nata ovviamente nei tendoni del circo di famiglia a Codroipo in provincia di Udine), presto oggetto di culto del popolo gay e degli adoratori del camp (il kitsch consapevole), Moira è stata molto corteggiata dal cinema, prima Pietro Germi che l'ha voluta in Signore & signori e che durante la lavorazione del film disse a Moira che, se avesse studiato recitazione, «avrebbe potuto essere brava come Sophia Loren», poi Vacanze di Natale con Christian De Sica, e tanti altri con Totò, Marcello Mastroianni e Vittorio Gassman, compresi i film peplum del periodo. Ma lei amava il circo e nel circo ha trovato la sua zona felice, con precoce talento, ha cominciato a 6 anni come cavallerizza poi è passata a incantare gli elefanti, fino a diventare la prima donna impresaria: «il circo è accoglienza, tante età tante razze, il circo è vita»; ma sempre riuscendo, proprio per alimentare la popolarità del suo vero amore circense, a mantenere una notorietà mediatica, comparendo spesso in tv, dal Costanzo show a Domenica in. Con indomita passione è sopravvissuta ai giri in trapezio, alle tigri, a un ictus, a un grave incidente stradale, al Circo bloccato in Iran per 120 giorni al tempo delle proteste contro lo Scià. Con il marito, il domatore di tigri Walter Nones, ha vissuto un sodalizio lunghissimo (lei è morta il 15 novembre 2015, lui un anno dopo) per quanto molto vivace: «Quante liti ho fatto. Poco tempo fa mi ha fatto una confessione. Mi ha detto: Tu mi seguivi sempre, dietro le gradinate del circo. Mi spiavi se parlavo con qualcuna. Ma io vedevo il tuo ciuffo che spuntava. Allora cambiavo strada . Lo ha raccontato ormai ottantenne. Così mi faceva le corna e io non me ne accorgevo. Adesso me lo dice, dopo 20 anni! Maledetto. Le donne gli andavano dietro: aveva il fascino delle sbarre, del domatore. Bello, altro un metro e novanta, un dio».|2025-11-25|https://www.corriere.it/sette/25_novembre_21/moira-orfei-0c18abb4-053c-4bd9-b1b2-726018651xlk.shtml
Viaggiare non è più solo partire, ma trovare la sintonia tra quello che sentiamo e il luogo dove andremo. È un esercizio di ascolto: da una parte il nostro ritmo interiore, fatto di vissuto, desideri, passioni; dall'altra il ritmo naturale di un territorio, con i suoi battiti, le sue stagioni, le sue energie. Ritmo naturale è la sintesi di questo nuovo modo di guardare al viaggio: trovare il passo che più si accorda al proprio tempo interiore. Le tendenze travel per il 2026, dai road trip condivisi alla coolcation, alle glow-cations dedicate al benessere, sono in realtà tessere di un'unica mappa: la ricerca di un tempo e di un luogo che dia senso al tempo speso fuori casa. Milano, 1981 e oggi / In copertina: Lake Louise, nelle Rocky Mountains canadesi, fotografia di Chiara Salvadori per Dove Ritmo Naturale Esperienze che nessun algoritmo può riprodurre In questo scenario la tecnologia smette di essere solo accelerazione e diventa, almeno in parte, empatica. Un'intelligenza artificiale capace di anticipare bisogni, di suggerire connessioni, di far emergere rotte e mete che amplificano l'autenticità dell'esperienza, senza sostituirla. Può aiutarci a trovare la valle meno affollata, il rifugio più sostenibile, la casa giusta per un mese altrove. Ma la domanda iniziale resta la stessa, irriducibilmente umana: che cosa cerco io, adesso? Quale ritmo mi assomiglia, di cosa ho davvero bisogno? Mentre l'intelligenza artificiale entrerà in ogni fase del viaggio – dalla pianificazione alle esperienze immersive – cresce il bisogno di tutto ciò che nessun algoritmo, almeno per ora, può riprodurre: il silenzio di una sauna tra i ghiacci, il fruscio degli sci sulla neve all'alba, l'emozione di una notte stellata nel deserto. Il Tempo del viaggio E così capiamo cosa significa davvero viaggiare al ritmo naturale del mondo, del tuo mondo . Dalle grandi avventure ai confini del pianeta – dal Canada all'Antartide, dall'Egitto all'Oman – ai luoghi più vicini questo speciale narra non solo che cosa c'è da vedere, ma in che modo un territorio invita il viaggiatore a sentirsi parte di un flusso. E lo abbiamo raccontato anche nel nostro evento al Corriere della Sera insieme a pensatori, artisti e viaggiatori. Un invito a usare le mappe digitali senza perdere l'orientamento interiore, a lasciarsi aiutare dalla tecnologia senza rinunciare all'imprevisto, a scegliere viaggi che ci somiglino. Dove sarà sempre di più la vostra guida per trovare un tempo abitabile. Un tempo che riallinei il dentro e il fuori, il mondo e il nostro passo. E, allora, che ogni partenza cominci da qui: dall'ascolto del proprio, inconfondibile, ritmo naturale.|2025-11-25|https://viaggi.corriere.it/news/ritmo-naturale-lo-speciale-di-dove-e-in-edicola/
di Claudio Bozza, inviato a Bari La mancata elezione dell'ex governatore è clamorosa. Ecco come il vincitore ha dragato i voti vendoliani dopo il mancato passo indietro di «Nichi» 25 nov 2025 / Nichi Vendola, 67 anni, presidente di Sinistra italiana ed ex governatore della Puglia DAL NOSTRO INVIATO BARI - «Siamo fuori. Che disastro, non ce lo meritavamo proprio». Nichi Vendola, da una parte, è livido. Al comitato di Avs la delusione è bruciante: «Ce l'abbiamo messa tutta. È davvero un peccato». «Nichi» continua a compulsare i numeri dello spoglio dal suo cellulare. Mancano all'appello almeno mille voti, un gap irrecuperabile. L'ex governatore, colui che nel 2005 architettò la «primavera pugliese» rilanciando la Puglia in mezzo mondo, è fuori dal Consiglio regionale. E pensare che il leader nazionale Nicola Fratoianni, in campagna elettorale, ipotizzava addirittura di arrivare all'8%. Invece la lista di Alleanza Verdi e Sinistra ha incassato un flop clamoroso. Nessuno se lo aspettava. Anche perché Vendola, da queste parti, gode ancora di grande credito per il suo buongoverno e simpatia tra la gente. Ma oltre alle conseguenze di una legge elettorale abbastanza contorta, Avs ha subito una diabolica vendetta da parte di Antonio Decaro, eletto con percentuali da «re di Puglia». Partiamo dal primo fattore. Per entrare in Consiglio, la soglia prevista dal sistema pugliese è del 4%, percentuale che però non si calcola in senso assoluto, bensì sui voti validi ai candidati presidente: «E pensare che questo sistema lo approvarono i consiglieri quando ero governatore io. Una legge strabiliante: in Campania con il 4% abbiamo due eletti, mentre in Puglia zero», ricorda amareggiato Vendola. L'effetto letale per Nichi & co è stato però innescato dal secondo fattore, politico. Per capire bene bisogna riavvolgere il nastro alla scorsa estate. Decaro, per candidarsi con il Campo largo, aveva posto due condizioni: «Non si devono candidare né Vendola né il presidente uscente Michele Emiliano». Un rifiuto a priori. Ben ponderato, per evitare di essere poi condizionato da figure troppo ingombranti. Un braccio di ferro drammatico, poi l'accordo a metà: sì al passo indietro di «Michelone» (convinto dalla segretaria del Pd Elly Schlein con un posto alla Camera nel 2027), ma no a quello di «Nichi», perché è di un altro partito: Avs, appunto. Decaro non ha gradito e anche grazie al suo dna socialista ha pianificato una strategia precisa. Nelle sue liste civiche, il neo governatore ha dragato molti candidati di «area Vendola», portandoli con sé. E così almeno un «ex» vendoliano è stato candidato in ognuno dei sei collegi. I voti sottratti a sinistra non sono stati una marea, ma sufficienti a saldare quel conto in sospeso, per non aver fatto quel passo indietro, come Emiliano. APPROFONDISCI CON IL PODCAST E adesso la strada verso il grande ritorno in Parlamento si fa molto dura per Vendola, che dopo la grande rentrée puntava alle elezioni politiche tra un anno e mezzo. «Venivamo da una lunga traversata nel deserto, fuori dalle istituzioni pugliesi, e abbiamo pagato un conto pesantissimo — conclude amareggiato Vendola —, ma non ci arrendiamo di certo e continueremo a fare politica per questa terra meravigliosa. Decaro? Gli mando un forte abbraccio e un grande in bocca al lupo». La newsletter Diario Politico Se vuoi restare aggiornato sulle notizie di politica iscriviti alla newsletter Diario Politico . E' dedicata agli abbonati al Corriere della Sera e arriva due volte alla settimana alle 12. Basta cliccare qui.|2025-11-25|https://www.corriere.it/politica/25_novembre_25/puglia-vendola-escluso-dal-consiglio-regionale-cosi-la-vendetta-di-decaro-ha-innescato-il-crollo-di-avs-bad55618-2c52-4e9d-ac86-a6d9e4736xlk.shtml
Trump designa la Fratellanza Musulmana un'organizzazione terroristica Il presidente americano, Donald Trump promette di designare la Fratellanza Musulmana come organizzazione terroristica. La notizia, riportata nella serata di ieri da alcuni media Usa, è stata confermata dall'account X della Casa Bianca che rilancia una notizia pubblicata dal New York Post. Trump durante un'intervista al sito Just the News, aveva detto ieri che stava portando avanti un piano per designare la Fratellanza Musulmana come organizzazione terroristica straniera. «Sarà fatto nei termini più forti e incisivi... Si stanno redigendo i documenti definitivi», ha affermato. Trump ha firmato un ordine esecutivo che avvia un processo in base al quale le sezioni della Fratellanza Musulmana in alcuni Paesi saranno designate come «organizzazioni terroristiche straniere». In particolare, l'ordine, il cui testo è stato diffuso dalla Casa Bianca, stabilisce che le sezioni della Fratellanza Musulmana «in Libano, Giordania ed Egitto», il Paese in cui il movimento è stato fondato nel 1928, «commettono o incoraggiano e sostengono campagne di violenza e destabilizzazione che danneggiano le proprie regioni, i cittadini americani o gli interessi americani».|2025-11-25|https://www.corriere.it/esteri/diretta-live/25_novembre_25/gaza-le-notizie-sulla-tregua-israele-hamas-in-diretta-media-idf-ha-gia-pronta-la-risposta-in-caso-di-attacchi-dal-libano.shtml
Si tratta di un'attività in mano alla criminalità organizzata, con centri di smistamento e un mercato dei ricambi che non accenna a diminuire Una questione internazionale In Europa il furto d'auto non è più un crimine da teppistelli che armeggiano nel buio con un cacciavite: è una filiera industriale, con catene di smontaggio estremamente efficienti. Le auto rubate vengono infatti ridotte in pezzi, infilate in container e spedite, con efficienza degna dei migliori corrieri, verso Est Europa, Africa occidentale e Marocco. A gestire l'operazione, reti criminali transnazionali perfettamente organizzate che si muovono tra Francia, Italia e Paesi Bassi con la stessa disinvoltura con cui noi cerchiamo un parcheggio in città ad agosto. Intere, ma meglio a pezzi La statistica è impietosa: dopo il furto, solo il 40-45% dei veicoli torna a farsi rivedere. Il resto, quel 55% che si dissolve nel nulla, imbocca due strade: le auto di alta gamma finiscono nei laboratori illegali per una seduta completa di chirurgia estetica – telaio alterato, targa rinnovata, nuova identità e via sul mercato come se nulla fosse – mentre quelle di fascia media o bassa vengono smembrate con zelo quasi scientifico per ingrassare il mercato nero dei ricambi. Un settore floridissimodove ogni pezzo trova un acquirente, dai fari alle portiere, fino ai paraurti venduti online come se fossero articoli per la casa. Auto smontate per strada C'è poi la categoria dei «furti random»: durante le soste in autostrada spariscono i gruppi ottici dei mezzi commerciali, che costano come un weekend a Parigi mentre in città i pezzi più gettonati sono quelli delle batterie delle ibride e dei cavi per la ricarica. Le marmitte catalitiche sono un evergreen, grazie al loro delizioso mix di rodio e palladio che, sul mercato dei metalli preziosi, ha lo stesso valore e grado di commerciabilità della collana d'oro della bisnonna. A lanciare l'allarme è Maurizio Iperti, Presidente Connected Car Solutions di LoJack International, intervenuto al VCI Event 2025, la convention europea che ogni anno riunisce forze dell'ordine, esperti e industria per capire come inseguire ladri sempre più tecnologici. Rubare è facile: urge una risposta a livello europeo Il fatto è che il crimine si è evoluto più della normativa: oggi si ruba un'auto con un relay attack (ovvero intercettando il segnale dei sistemi keyless) si clona una chiave in dieci secondi e si zittisce un GPS con un jammer comprato online. Di fronte a questo arsenale, pensare di difendersi con la classica «denuncia ai carabinieri» è come presentarsi a Wimbledon con una racchetta da padel. Ecco perché l'Europa ha finalmente capito che serve una risposta coordinata, una rete che unisca autorità, costruttori, assicurazioni e operatori tecnologici: grazie alla collaborazione con Europol, Interpol e Frontex, si organizzano operazioni simultanee in più Paesi, si montano sale operative comuni, si presidiano confini terrestri e marittimi con controlli congiunti e scambio dati in tempo reale. Auto rubate: intere, a pezzi, che fine fanno? Come difendersi? / Il traffico internazionale di auto passa attraverso i porti La soluzione: le auto-spia «Quando si parla di riciclaggio, il reato è quasi sempre internazionale» ha ricordato infatti Iperti, illustrando le caratteristiche della tecnologia Mesh – sviluppata da LoJack – che trasforma ogni veicolo in un sensore ambulante capace di intercettare quelli rubati che si trovano nelle vicinanze. Con 1,1 milioni di utenti attivi in Europa, c'è infatti la possibilità di creare una rete silenziosa, capillare, che moltiplica i punti di rilevamento e permette recuperi rapidissimi: l'esempio più recente riguarda 18 auto (per un valore di 650.000 euro) rubate in cinque Paesi europei e individuate nel porto di Algeciras grazie proprio al Mesh e alla Guardia Civil spagnola.|2025-11-25|https://www.corriere.it/motori/25_novembre_25/che-fine-fanno-le-auto-rubate-84efad50-2c22-4f0a-b161-a9da0d018xlk.shtml
I ripartitori e tutti gli elementi per contabilizzazione il calore fra poco più di un anno dovranno essere leggibili a distanza: basta con i rendiconti a fine stagione. Diverse startup si attrezzano e c'è chi offre già letture in tempo reale: più efficienza, meno costi A partire dal 1° gennaio 2027 tutti gli elementi per la misurazione dell'energia e la contabilizzazione del calore di un condominio dovranno essere dotati di telelettura. Lo dice il D.Lgs. 73/2020: è la data in un scatta l'obbligo. Tutti i condomini con impianti centralizzati dovranno dunque dotarsi di sistemi di lettura remota dei consumi e dovranno essere in grado di trasmettere i dati agli utenti almeno una volta al mese. E questo ad oggi fa la differenza: in Italia la maggior parte dei condomini con impianti centralizzati oggi sono dotati di contabilizzatori di calore ma ricevono i dati di consumo solo a fine stagione, rendendo difficile individuare anomalie, sprechi o abitudini poco efficienti. Caro energia Come si sta muovendo il mercato di fronte a queste nuove esigenze? Le grandi aziende distributrici di energia e gas stanno cominciando solo ora a preoccuparsene: realizzare un sistema che protegga i consumi dei propri clienti può contribuire a fidelizzarli e comunque rende un servizio collaterale vendibile. Pare che le multiutilities del nord Italia ci stiano lavorando. Nel frattempo, una pletora di startup ha già cominciato a commercializzare dei sistemi adatti allo scopo, capaci di dare, sia all'utente che all'amministratore di condominio, consapevolezza di quanto stiano consumando e spendendo. Ripartire correttamente le spese di riscaldamento del condominio: è scattata l'ora dei nuovi contabilizzatori / I dati di Endi sono visibili anche su smartphone Conoscere per risparmiare Tra le tante, Endi – la app di smart metering (misurazione digitale) della startup milanese Enermeet – è l'unica che riesce a fare un'analisi dei consumi con cadenza quotidiana e non mensile e che monitora già più di 100 condomini tra Lombardia, Veneto e Emilia Romagna e 15.000 dispositivi, promuovendo risparmio economico, efficienza e coscienza ambientale. Se è vero che, secondo le ultime stime, la spesa media per il riscaldamento domestico quest'anno si aggirerà attorno ai 1.000 euro a famiglia, Endi promette che si possa arrivare a risparmiare fino a un (estremamente ottimistico) 30%. Transizione energetica condominiale Da un punto di vista tecnico, la piattaforma è basata su concentratori connessi online, installati sulle scale condominiali e si adatta ai dispositivi già presenti sui caloriferi all'interno degli appartamenti (si integra con il 90% dei contabilizzatori già in commercio in base alle legge del 2014), ricava i dati da cui rilevare immediatamente la presenza di consumi anomali causati da eventuali dispersioni di calore, perdite, squilibri e anomalie. I dati vengono metabolizzati e trasformati in tabelle e grafici a disposizione dei condòmini. Ogni utente può controllare i propri consumi in tempo reale, confrontarli con i periodi precedenti e fissare parametri per ricevere alert automatici. Solo pro, nessun contro La finalità della legge che obbliga a contabilizzare il calore è evidente. Gli utenti ci guadagneranno non solo avendo bollette prevedibili e ineccepibili ma anche e soprattutto, risparmiando sugli sprechi che sarebbero quindi facilmente identificabili. Gli amministratori avranno invece uno strumento gestionale che semplifica la ripartizione delle spese e riduce le contestazioni. E, alla fine dei conti, tutto questo anticipa soltanto il futuro della contabilizzazione condominiale. Per non perdere le ultime novità su tecnologia e innovazione iscriviti alla newsletter di Login|2025-11-25|https://www.corriere.it/tecnologia/25_novembre_20/riscaldamento-centralizzato-in-condominio-nel-2027-tutto-cambia-di-nuovo-l-ora-dei-nuovi-contabilizzatori-5bc12262-e46e-4af8-9a92-728601488xlk.shtml
di Alessandra Dal Monte Il cuoco tristellato, appena insignito dalla Michelin del premio Chef Mentor, si racconta: «Volevo fare il pittore, mio padre non me lo permise. Mia moglie Teresa è la mia psicologa. Lavoro 16 ore al giorno, devo trovare un equilibrio» Heinz Beck: «Mi inventai la vaccinara al cacao. Ratzinger festeggiò da me i 70 anni. Mi arrivano giovani cuochi incapaci anche di fare un arrosto» / Heinz Beck, foto di Adriano Truscello «Also: qui manca un po' di spinta. Qui ci va meno sale. Questa leghiamola di più». Seduto nel salotto de «La Pergola», il ristorante che guida dal 1994 al nono piano dell'hotel Cavalieri Waldorf Astoria di Roma, Heinz Beck sta assaggiando tutte le preparazioni che la sera usciranno dal pass. Arrivato da Monaco 31 anni fa senza parlare una parola di italiano né conoscere un singolo piatto della cucina tricolore, Beck, classe 1963, è il primo e unico chef tedesco ad aver preso nel nostro Paese le tre stelle Michelin. La sua ricetta? Sedici ore di lavoro al giorno e tantissimo rigore. Beck, lei controlla tutto? «Io controllo il cibo, poi c'è chi controlla le altre funzioni del ristorante. È un lavoro di squadra: se cominci a non guardare più una cosa, ad assentarti da un'altra, la situazione sfugge in un attimo». Ha appena ricevuto dalla Michelin il premio di chef Mentor. Che effetto le fa? «Sono felicissimo: è un traguardo che ti dà lo stimolo per andare avanti, perché investire nei giovani non è tempo perso. I giovani sono fondamentali, senza di loro non andiamo da nessuna parte. Dobbiamo farli crescere, sognare, volare». Come si fa? «Aiutandoli a rendersi autonomi, a camminare sui propri passi». C'è ancora voglia di fare questo lavoro? «Magari un po' meno, ma chi ne ha, ne ha davvero». A fine novembre festeggia vent'anni da tristellato. «Abbiamo preso le tre stelle in diretta tv: l'inviato di Porta a Porta era con noi in cucina, mentre in studio da Vespa c'era un portavoce della Michelin. Diede l'anticipazione mentre stavamo lavorando. Ci fu un momento di silenzio, tanto che staccarono il collegamento. Un attimo dopo, il boato: festeggiammo tutta la notte con i clienti». Vespa l'ha più visto? «Spesso, una volta mi ha anche invitato a cucinare nella sua tenuta in Puglia. È gentilissimo e non se ne approfitta mai: paga sempre il conto». Chi, invece, non paga? «Pagano tutti: qui gli inviti sono pochi. Al massimo, ogni tanto, offriamo un aperitivo». Dei 15 tristellati italiani siete il quarto più longevo dopo «Dal Pescatore» (1996), «Alajmo» (2003) ed «Enoteca Pinchiorri» (2004). Come si mantiene questo risultato? «Ci prendiamo dei rischi, cambiamo spesso: facciamo anche 60 piatti nuovi all'anno. Da quando abbiamo aperto, l'1 agosto 1994, si sono susseguiti cinque diversi concept di cucina con dietro tanta ricerca. Quello di adesso lo definirei leggero, salubre, dai profumi mediterranei». Funziona? «Abbiamo tre-quattro mesi di lista d'attesa. Anche se arriva il cliente vip si rispetta l'ordine di prenotazione, non facciamo favoritismi». Lei è proprio tedesco... «In realtà mi sento più italiano che tedesco: non si può scegliere dove nascere, ma si può scegliere dove vivere. Dovevo fermarmi a Roma due anni, ne sono passati 31». La famiglia Terruzzi, proprietaria del Cavalieri, la chiamò per riaprire «La Pergola» dopo una ristrutturazione di nove mesi. «Fu Heinz Winkler, lo chef tristellato del Tantris di Monaco di Baviera, dove avevo lavorato, a fare il mio nome. Il colloquio me lo fece il direttore d'albergo dell'epoca, Hans Fritz. Io non ero mai stato in Italia prima: mi sono subito innamorato di Roma». Di cucina italiana non sapeva nulla. «E nemmeno di italiano: mi facevo capire un po' in inglese, un po' a gesti. Per studiare i piatti andavo a mangiare nelle trattorie a conduzione familiare. Mi inventai subito un tortino di fave e pecorino, una coda alla vaccinara con il cacao, un semifreddo al Parmigiano. Andò bene: la prima stella arrivò nel 1996, la seconda nel 2001». Ha avuto momenti difficili? «Sicuramente sì, ma me li dimentico. Sono uno che guarda sempre avanti. Ricordo questo: all'inizio avevamo pochi clienti. L'obiettivo della proprietà era fare utili entro tre anni, abbiamo sforato di poco: al terzo anno avevamo speso due milioni di lire in più di quanto avessimo guadagnato. Dal quarto in poi siamo sempre cresciuti». Lei è anche sommelier. Oggi Marco Reitano guida la vostra (monumentale) cantina. «Bravissimo: era un ragazzo, siamo cresciuti insieme». Ricordi da giovane chef? «Si lavorava tantissimo, però si imparava altrettanto. Oggi, giustamente, quegli orari non si chiedono più ai ragazzi, ma l'altra faccia della medaglia è che mi arrivano cuochi di 22 anni incapaci di fare un arrosto. Non riescono a cuocere un cosciotto di agnello senza sonda. Allora mi prendo del tempo e lo insegno a tutti. Uno chef deve avere questo bagaglio: può capitare di preparare qualcosa che non sia il piattino decorato». Ci sono troppi «piattini decorati» nei ristoranti? «Non amo criticare: penso che la gastronomia italiana sia di qualità. Ma penso anche che nelle cucine attuali ci sia poco spazio per i fondamentali. Chi viene da me prima impara le cotture e poi a usare la strumentazione avanzata, dal liofilizzatore alle vasche a ultrasuoni». Perché è diventato cuoco? «Perché mio padre non mi ha lasciato fare il pittore». Che infanzia ha avuto? «Severa, ma sana. I genitori facevano i genitori, io e mio fratello gemello, Hermann, i figli. Anche lui si è iscritto all'alberghiero, ma ha studiato sala, e oggi lavora come direttore d'hotel in Inghilterra. Papà era gioielliere, mamma lavorava con lui e poi cucinava: tutti i giorni mangiavamo carne e verdure di stagione comprate al mercato. E a Natale l'oca da tre chili al forno, che tutt'ora preparo a mia moglie, anche se siamo solo in due». Sua moglie, Teresa Maltese, è anche sua socia. «L'ho conosciuta qui in hotel. Si occupava di Guests relations dopo aver studiato ospitalità in Svizzera. Sarebbe dovuta andare a Parigi, ma non c'era posto, perciò si è ritrovata a Roma. L'ho corteggiata fin da subito e in meno di un anno, il 5 gennaio 2001, ci siamo sposati nella chiesa di San Cataldo, a Palermo. Nel 2005 abbiamo aperto una società, la Beck & Maltese consulting, che gestisce i nostri progetti». Insieme avete sette ristoranti. Il prossimo? «A Venezia, a inizio 2026, a palazzo Donà Giovannelli». Non avete figli. «Abbiamo deciso così. I miei figli sono i ragazzi che sono passati dalla cucina». Clienti vip che ricorda? «Da noi sono venuti tutti: Ratzinger, da cardinale, ha festeggiato qui i 70 anni. Lo conoscevo perché era arcivescovo quando lavoravo a Monaco. Oprah Winfrey ha seguito il programma Weight Management a Palazzo Fiuggi, dove curo il menu della Spa. Una volta pranzò da noi Rita Levi Montalcini: mangiò poco, ma amò i fiori di zucca con il caviale. J.K. Rowling ordinava sempre i fagottelli alla carbonara. L'attore Mark Wahlberg è un amico, a Los Angeles vado a casa sua. Angela Merkel l'ho conosciuta a Bruxelles con Michelle Obama. Cucinavo per la Commissione europea: mi chiese se volevo una foto con lei. Poi disse: Però si tolga il pass ». Si interessa di politica? «No, non voto, mi interessa che il mondo vada avanti». Di recente ha cucinato per Giorgia Meloni. «Un menu romano per la candidatura della cucina italiana all'Unesco: cacio e pepe con spuma di erbe, agnello, maritozzi. Era contenta». Lei crede? «Credo in Dio, però non sono praticante. Nel quotidiano è mia moglie che mi aiuta: è la mia coach, la mia psicologa». Ha un sogno? «Non mi manca niente, ma con Teresa stiamo valutando una struttura tutta nostra, magari a Palermo. Vediamo». Heinz, non stacca mai? «Poco: lavoro sedici ore al giorno da sempre, ma non mi lamento. Ognuno nel team ha il suo carico: io sono il capo. Certo, potrei ritagliarmi più tempo, un equilibrio non l'ho ancora trovato. Also: potrebbe essere il prossimo obiettivo». Per ricevere tutte le notizie più imperdibili del mondo food iscriviti alle newsletter di COOK|2025-11-25|https://www.corriere.it/cook/news/25_novembre_25/heinz-beck-inventai-la-vaccinara-al-cacao-ratzinger-festeggio-da-me-i-70-anni-mi-arrivano-giovani-cuochi-incapaci-anche-di-fare-ebfbec8b-9c56-4b72-af45-ba19583e6xlk.shtml
La teoria e le tre linee orizzontali La sua teoria la spiega in una lettera all'amico Pier Antonio Quarantotti Gambini e lo fa con un diagramma. Traccia tre linee orizzontali: la prima è quella dello stile (per Saba la tecnica); la seconda è quella della testa, ovvero la linea del virtuoso che grazie all'intelligenza fa prodezze con lo stile; infine l'ultima linea, quella del cuore, a cui è difficilissimo arrivare anche per i pochi eletti che ogni tanto la raggiungono. Inutile dire che la poesia può puntare al cuore solo se parte dal cuore. Secondo Saba, il poeta non deve cercare l'originalità a tutti i costi, non deve tradirsi per manie di grandiosità, ma deve cercare di essere «onesto», in poesia come nella vita. È una strada piena di insidie: c'è il rischio della banalità sempre dietro l'angolo, per non parlare del melodramma, il famoso librettismo di Saba, ovvero la critica che gli viene rivolta di ispirarsi ai libretti d'opera, critica che in fondo nasconde qualcosa di vero: lui ama l'opera, ama Verdi! E nessuno come Verdi possiede quella semplicità che arriva a tutti. Saba adora la Traviata, è un violinista dilettante come Svevo, ma ascolta anche le canzonette, infatti pubblica... IlCanzoniere!|2025-11-25|https://www.corriere.it/le-lezioni-del-corriere/letteratura-italiana/25_maggio_12/umberto-saba.shtml
di Daniela Monti Il numero di stranieri che organizza una spedizione a Seoul per trattamenti estetici è aumentato di 120 volte negli ultimi 15 anni. Fra megastore e cliniche chirurgiche, storia dell'ossessione per l'invecchiamento lento . Che piace anche alla Gen Z Cammino fra gli scaffali del negozio Olive Young in Myeongdong Street, a Seoul, con in mano il taccuino su cui ho appuntato i prodotti best seller di questa colossale catena di K-Beauty che ha per slogan «tutti giovani con Olive Young!», così da farmi guidare nella scelta: se sono i più venduti, ci deve essere una buona ragione. Intercetto la confezione di Beauty of Joseon Relief Sun, solare con fattore di protezione SPF50+, composto da estratto di Oryza Sativa (riso) e probiotici, e la metto nel cestino degli acquisti. Mi sposto nel settore dedicato ai capelli per il trattamento danni profondi Unove Ex. Ritorno nella zona viso per Beplain Mung Bean, schiuma detergente a ph bilanciato, e per Anua Niacinamide 10 TXA 4, siero correttore per le macchie scure, che dà alla pelle un aspetto luminoso. Mi perdo nei corridoi dedicati alle maschere per comprare quelle chiamate Torriden Dive-In, con acido ialuronico a basso peso molecolare, arricchite con un'intera fiala di siero idratante. Dalle maschere al collagene a quelle in idrogel: se siete rimasti ai tradizionali 10 step della skincare coreana, dovete aggiornarvi Dalle maschere al collagene passo a quelle nuove in idrogel, che hanno una migliore aderenza e una struttura che si scioglie parzialmente con il calore della pelle, migliorando l'assorbimento dei principi attivi. Faccio incetta di dischetti tonificanti Mediheal: ce ne sono imbevuti di estratto di centella asiatica per uniformare le pelli irregolari; di collagene e ceramide per rassodare e ridurre le rughe; di Tea Tree e Lactobacillus per la pelle sensibile e acneica; di niacinamide e olivello spinoso per illuminare… E cerco qualunque cosa contenga gli ultimi due ritrovati definiti miracolosi dagli entusiasti della cosmesi coreana, diventata un fenomeno globale grazie a un mix di resilienza, innovazione e potere culturale: il PDRN, polimero di frammenti di DNA ricavato principalmente dal salmone con effetto antinvecchiamento, e l'estratto dalle foglie della Houttuynia cordata, antinfiammatorio e antiossidante. Infilo nel cestino anche fondotinta e correttori arricchiti con ingredienti idratanti e anti-età, prodotti veloci e «ibridi», come li chiama il rapporto pubblicato a febbraio da Cosmetics Business citandoli fra «le novità che traineranno la K-Beauty da qui in avanti». Se siete rimasti ai famosi dieci step della routine di skincare coreana — doppia detersione, esfoliante, tonico, essenza, fiala, maschera in tessuto, contorno occhi, idratante infine protezione solare — dovete aggiornarvi: anche a Seoul ora si va di fretta. Olive Young in Myeongdong Street è uno dei tanti negozi del più grande rivenditore coreano di cosmetica locale a prezzi bassi aperti nel quartiere dello shopping, dei turisti, delle boutique di moda e dei ristoranti che servono ravioli, zuppa di pollo al ginseng, Kimchi e bolgogi, il barbecue coreano. Sono 1.338 gli Olive Young in tutto il Paese, con una concentrazione altissima nella capitale. Nel corso del mio viaggio scoprirò che non esiste città coreana che nella via principale non ne abbia almeno uno. Se ho dimenticato di comprare qualcosa, ci sarà l'occasione (decine di occasioni) per rimediare. I numeri del fenomeno K-Beauty sono cresciuti in modo vertiginoso negli ultimi anni, generando un'altra forma di turismo: quello della bellezza. Tutto in Corea sembra lì per ricordarti che la perfezione — della pelle, dei capelli, del mento appuntito, del naso affilato — è garanzia di felicità, di successo sociale, di riuscita nella vita. I volti levigatissimi dei BTS, gruppo di K-Pop con centinaia di milioni di visualizzazioni, sono lo spot perfetto a livello globale. Così, stando al Korea Health Industry Development Institute, il numero di stranieri che si rivolgono ai dermatologi in Corea è aumentato di 120 volte negli ultimi 15 anni. Il quotidiano in lingua inglese The Korea Herald dà altri numeri: nel 2024, hanno visitato la Corea 1,17 milioni di turisti della bellezza, «la cifra più alta dal 2009, quando il Paese ha cominciato ad attrarre pazienti internazionali». Giorgia, 18 anni: «Le mie amiche qui son tutte clean girls, pelle perfetta e poco trucco. La glass skin è un'ossessione anche dei maschi» Tra le specialità mediche, la dermatologia ha la fetta più grossa, 56% dei pazienti, la chirurgia plastica il 14,4. «Quando la pelle diventa sottile o perde di elasticità, ci chiedono iniezioni di Skin booster come Rejuran o JuveLook», spiega Kim Soo-chul, chirurgo alla AgingL Plastic Surgery di Seoul. «Per la pelle cadente, i trattamenti spaziano dalle procedure laser, come Ultherapy, ai lifting. Poi ci sono i filler, per la mancanza di volume, e il Botox per distendere le rughe sottili». In passato questi trattamenti attraevano soprattutto persone di mezza età, continua il chirurgo, «ma oggi anche giovani donne e giovani uomini fra i 20 e i 30 anni», che spendono in media 2 mila dollari in più per i trattamenti rispetto ai turisti ordinari. Perché il vero mantra della K-Beauty è invecchiamento lento , filosofia che sembra tagliata su misura per le esigenze di Millennial e Gen Z: approccio olistico al benessere, cure preventive che mantengano la salute della pelle a lungo termine, prezzi significativamente più bassi rispetto a quelli a cui siamo abituati in Occidente, spirito ecologico, uso di ingredienti upcycled (recuperati da scarti alimentari) e naturalmente i social. La K-Beauty viaggia in modo virale su TikTok (e su Amazon): è la categoria di bellezza più venduta su TikTok shop, con un balzo del 132% nel 2025 e con l'hastag «Korea Glow Up», trasformazione coreana, su foto di uomini e donne splendenti che raccontano il prima, e soprattutto il dopo, di un viaggio in Corea. I tre ingredienti del miracolo Se il numero dei trattamenti cosmetici vola, anche il giro d'affari dei prodotti di bellezza made in Corea vive la stessa euforia: il mercato passerà da 11,56 miliardi di dollari del 2024 ai 18,32 miliardi entro il 2030, con gli Stati Uniti importatori principali (+53% nel primo trimestre del 2025, con una domanda trainata principalmente, anche qui, dalla Generazione Z e dai Millennial). Risultato: la bellezza coreana, negli Usa, ha già superato quella francese. Stessa performance in Giappone, con uno sbalorditivo + 120% nell'ultimo anno. Un miracolo composto da tre ingredienti: viralità sulle piattaforme, continua innovazione nei prodotti e il forte appeal della cultura pop coreana – dal K-Pop al K-Drama – che fa apparire desiderabile tutto ciò che accade a Seoul, trasformandola in una delle mete turistiche più gettonate: per la prima volta nei suoi 80 anni di storia, il National Museum of Korea ha annunciato di aver superato i 5 milioni di visitatori all'anno, entrando nella top five dei musei più visitati al mondo (dietro il Louvre, i Musei Vaticani, il British Museum e il Metropolitan di New York). «Quando mi sono trasferita in Corea sono rimasta impressionata dalla miriade di negozi di skincare: un Olive Young lo trovi nelle stradine più anonime, così come al 30esimo piano di un grattacielo, accanto all'ufficio dell'avvocato» racconta Roberta Russo, rientrata a Milano dopo tre anni di vita in Oriente. Russo appartiene alla Gen X (40-60 anni), che pur rappresentando il 15% del mercato K-Beauty, sta facendo registrare la crescita più rapida, scrive il Mintel Global Beauty Trends Report (la Gen Z rappresenta il 33%, i Millennials il 43%). «A Gangnam, zona di Seoul ad altissima concentrazione di cliniche di chirurgia e medicina estetica, durante la pausa pranzo vanno tutti a farsi un peeling,una punturina, oppure un trattamento sbiancante: è veloce, costa poco e le promozioni ti arrivano direttamente sul telefonino. Impossibile resistere». Trattamenti alle gambe per la cellulite, epilazione a costi molto contenuti, trattamenti rigeneranti, ossigenoterapia. «È un mondo. Tutta Gangnam è così: appena esci dalla metro, ti trovi davanti solo cliniche estetiche. E poi c'è la chirurgia vera e propria: blefaroplastica, mastoplastica...». «Per recuperare elasticità abbiamo iniezioni di rejuran», racconta il chirurgo. Le promozioni direttamente sul telefonino Se la prima ondata di K-Beauty era ancora molto naïf — confezioni eccentriche e kitsch, poca credibilità scientifica — con la seconda ondata è cambiato tutto. Conglomerati di marchi locali come APR Corporation — il suo fondatore, Kim Byung-hoon, 36 anni, è uno dei più giovani miliardari del Paese — oppure come Goodai Global stanno eclissando i concorrenti della prima ora, come Amorepacific, Coty o la più grande azienda di bellezza del Giappone, Shiseido. I giganti della K-Beauty «si muovono rapidamente, vedono un'opportunità, la prendono al volo e sono allergici ad ogni attesa», racconta un osservatore del settore. Con un nuovo-vecchio mantra: mantenere il prezzo basso, ma farlo con successo. Giorgia Daga ha 18 anni, frequenta l'ultimo anno del liceo francese internazionale a Seoul, dove la sua famiglia si è trasferita 4 anni fa, e ha un armadio pieno di prodotti cosmetici. Fa la make-up artist per hobbie e con il fidanzato ha un canale TikTok dove sperimenta i prodotti. «I miei preferiti sono questi quattro», dice mostrando un olio struccante, un prodotto per il peeling, un siero illuminante e una maschera al collagene. «Le mie amiche coreane sono tutte clean girls, pelle sempre perfetta e trucco mai esagerato. La glass skin è una fissazione, anche dei ragazzi: hanno volti tanto chiari da abbagliare. Nessuno qui vuole invecchiare e per la fine degli studi, prima del college, il regalo più comune è un intervento: quasi tutte le mie amiche lo chiedono, aumenta le possibilità di carriera e di trovare un fidanzato di famiglia altolocata». Sana attenzione per sé stessi/e o ossessione quasi malata ? «Qui ci sono canoni di bellezza molto rigidi», dice Beatrice Muroni, che da 5 anni lavora a Seoul per un fondo internazionale per il clima «e tutto ciò che è fuori da quei canoni è visto in modo negativo. Il complimento che mi fanno più spesso è: che viso piccolo hai! Gli asiatici tendono ad averlo più tondo, le star della K-Pop si sottopongo ad interventi per renderlo più affilato...». Ossessione malata ? Il punto di forza di questa mastodontica industria, spiega il report The Second Wave of K-Beauty della società di consulenza coreana Landing International, è stata la creazione nel Paese di una rete di operatori — chiamata ODM, Original Development Manufacturing — voluta dal governo coreano per gestire lo sviluppo, la formulazione e la produzione di cosmetici per i tanti marchi locali. Una infrastruttura, forte e collaudatissima, che permette anche alle piccole aziende o alle startup di creare una linea completa senza investimenti colossali in ricerca, sviluppo o in impianti di produzione. Kolmar Group è uno dei leader mondiali specializzati in soluzioni ODM. «I consumatori coreani sono tra i più esigenti al mondo, ed è proprio questa esperienza di mercato interno altamente competitiva a costituire il fondamento del successo globale della K-Beauty», spiega il suo vice presidente, Sang-Hyun Yoon. E mentre un podcast della BBC comincia a sollevare domande sulla «identità e autenticità» di molti marchi che si dichiarano di K-Beauty, ma non hanno una sede in Corea, i punti vendita si moltiplicano anche nel nostro Paese: dai pop-up di Yepoda ai corner di skincare coreana di Ovs. «Dopo i 30 anni, mi sono concentrata sulla cura della pelle. La mia ultima scoperta è una crema super famosa qui: S-Nature Aqua Squalane Cream, ottima per idratare. Ma ogni mese esce qualcosa di nuovo», racconta Stefania Zanardo, che dopo la laurea ha lavorato per una compagnia coreana in Italia per poi tornare a Seoul, dove vive da dieci anni. I trattamenti? «La Corea è un paradiso: botox, lifting e interventi per rendere la pelle più luminosa, come il Rejuran. Li ho provati e per qualche mese ho avuto una pelle da bambolina ! Se penso che in Italia, fino a qualche anno fa, andavo a dormire senza struccarmi…».|2025-11-25|https://www.corriere.it/sette/25_novembre_21/la-trasformazione-coreana-fiale-ecologia-prezzi-viaggio-nella-k-beauty-3ca5f960-7e51-4ca5-beda-038eebbb5xlk.shtml
MUSICA LA BOHÈME L'opera di Giacomo Puccini firmata dal regista Graham Vick. Sul podio il giovane direttore Martijn Dendievel. Nel cast Karen Gardeazabal, Stefan Pop, Giuliana Gianfaldoni, Vittorio Prato. Comunale Nouveau, piazza della Costituzione 4, ore 18, ingresso info https://www.tcbo.it/eventi/la-boheme-2025/ MUSICA - LA VOCE DELLE DONNE La giornata internazionale per l'eliminazione della violenza contro le donne è un'occasione per riflettere sulle dinamiche di genere e sulle voci femminili nel mondo della musica. Lo si farà ascoltando le artiste del coro del Comunale di Bologna, preparate da Gea Garatti Ansini con Angelo Zarbo all'organo, in pagine di Cécile Chaminade e Felix Mendelssohn. Foyer Rossini - Teatro Comunale, ingresso Piazza Verdi, ore 11, ingresso gratuito NAPOLI IN JAZZ E NON SOLO Le melodie più amate della tradizione partenopea si vestono di nuove armonie e ritmi jazz, swing e bossanova con Mike Alfieri e la sua band. Teatro Mazzacorati, Via Toscana 19, ore 21, ingresso gratuito con donazione facoltativa e prenotazione obbligatoria ROSSANO SPORTIELLO - PIANO SOLO Rossano Sportiello è considerato dalla critica internazionale uno tra i migliori pianisti di scuola tradizionale esistenti. Fondazione MAST, via Speranza 42, ore 21, ingresso gratuito con prenotazione PONTI SONORI Da oggi al 28 novembre avrà luogo, presso il Conservatorio di Musica G.B. Martini, la rassegna delle giornate di studio, seminari e momenti concertistici del percorso formativo e didattico Ponti Sonori - Per un dialogo in musica tra Italia Santa Sede e Terra Santa. Nel nome di Francesco . Piazza Rossini 2, ingresso gratuito, info di Francesco . Piazza Rossini 2, ingresso gratuito, info https://consbo.it/pontisonori/#:~:text TEATRI L'AFFINE DEL MONDO Gio Evan fa tappa al Teatro Duse con il tour teatrale L'affine del mondo , uno spettacolo che racconta la storia di un mondo costruito dall'affinità e dalla connessione tra esseri umani . Via Cartoleria 42, ore 21, ingresso 29,90-49,40 euro PER SEMPRE Il tormentato e segreto amore tra Giovanni Testori e il gallerista Alain Toubas. Alessandro Bandini in uno spettacolo sul desiderio di un amore assoluto e sul bisogno di essere visti e ricordati. Teatro delle Moline, via delle Moline 1/b, ore 20.30, ingresso da 7,86 euro NON È AMORE Giornata internazionale per l'eliminazione della violenza contro le donne: le quattro storie, elaborate drammaturgicamente da Stefano Porri, vengono recitate in un monologo dall'attrice Cristina Caldani. Teatro Dehon, Via Libia 59, ore 21, ingresso 20 euro EVENTI PAOLO NORI RACCONTA DELITTO E CASTIGO Un viaggio appassionato dentro Delitto e Castigo , forse il romanzo più popolare di Dostoevskij. Locomotiv Club, Via Sebastiano Serlio 25, ore 19 e 21.30 (sold out), ingresso 20 euro CHESS OF THE WIND Proiezione di Chess of the Wind (Iran/1976) di Mohammad Reza Aslani. Introduce Cecilia Cenciarelli. Cinema Modernissimo, via Rizzoli ½, ore 18, ingresso 6 euro THE TRAUMFABRIK EXPERIENCE Presentazione del libro The Traumfabrik Experience. Bologna 1976-1983. Quello che è rimasto dell'esperienza più oscena del Novecento (Pendragon) con la partecipazione del curatore Gianpietro Huber. Intervengono Mariuccia Casadio, Giorgio Lavagna, Anna Gozzi, Fabiola Naldi. Accademia Belle Arti, via Belle Arti 54, ore 17, ingresso gratuito ARDENI SVILUPPO AL CAPOLINEA Pier Giorgio Ardeni presenta Sviluppo al capolinea (Meltemi), con Eliana Como. Librerie.coop Zanichelli, piazza Galvani 1/h, ore 18, ingresso gratuito INTORNO ALLA MOSTRA IL FASCINO DISCRETO DEL DISEGNO Conferenza con Simone D'Andola, Giulia Di Domenico, Verusca Gallai e Liliana Geltrude dal titolo Alla scoperta della collezione Zacchi: da Domenichino ad Alessandro Cervellati . Pinacoteca Nazionale, Via delle Belle Arti 56, ore 17, ingresso gratuito con prenotazione obbligatoria BIGNARDI NOSTRA SOLITUDINE Daria Bignardi parla del suo libro Nostra solitudine (Mondadori, 2025) con Marcello Fois. Biblioteca Salaborsa, Piazza del Nettuno 3, ore 18, ingresso gratuito DONNE, RUOLI E TRASFORMAZIONI DI GENERE IN ETÀ MODERNA E CONTEMPORANEA Convegno sull'evoluzione e le trasformazioni del ruolo di genere. Accademia delle Scienze dell'Istituto di Bologna, Via Zamboni 31, ore 15, ingresso gratuito UNI READING Torna a Bologna Uni Reading , la rassegna di lettura non convenzionale curata da We Reading APS insieme alla comunità studentesca dell'UniBo: artiste, autori, attiviste e personalità del mondo culturale si mettono in gioco portando sul palco testi che hanno segnato il loro percorso creativo, umano e politico. Vari luoghi ed orari, ingresso gratuito, info politico. Vari luoghi ed orari, ingresso gratuito, info https://pattoletturabo.comune.bologna.i FERRARI IL DESTINO DELL'ACQUA Stefano Ferrari presenta Il destino dell'acqua. Storia di due gocce che attraversarono la Terra (Compagnia editoriale Aliberti). Con Ettore Tazzioli. Librerie.coop Ambasciatori, via Orefici 19, ore 18, ingresso gratuito GIAMBOLOGNA Quinto incontro della rassegna La scultura in Piazza Maggiore : Giambologna raccontato da Andrea Bacchi, ordinario di storia dell'arte moderna dell'Università di Bologna e direttore della Fondazione Federico Zeri. Biblioteca dell'Archiginnasio, Sala dello Stabat Mater, Piazza Galvani 1, ore 17.30, ingresso gratuito SARTORI ANATOMIA DELLA BATTAGLIA Giacomo Sartori presenta Anatomia della battaglia (Terrarossa Edizioni). In dialogo con Francesco Marchi e Mauro Baldrati. La confraternita dell'uva - Libreria indipendente, Via Belmeloro 1/E, ore 18.30, ingresso gratuito PESSOLI UN MILIONE DI MIGLIA LONTANO DA CASA Il libro, edito da Krill Books, raccoglie per la prima volta i testi di Alessandro Pessoli. Dialogano Flavio de Marco e Tommaso Pasquali. Biblioteca Eugenio Busmanti, Palazzo Bentivoglio, via del Borgo di San Pietro 1, ore 18, ingresso gratuito ZENELI CONTROVENTO. DALL'ALBANIA A BRUXELLES Presentazione del libro di Eriseld Seldi Zeneli Controvento. Dall'Albania a Bruxelles: diario di un'Europa possibile (Joker). Libreria Ubik, via Irnerio 27, ore 18, ingresso gratuito POLITICAMENTE SCORRETTO Prosegue a Casalecchio di Reno Politicamente Scorretto , la rassegna culturale a cura di Carlo Lucarelli che da vent'anni unisce il racconto della legalità, della giustizia e dell'impegno civile con eventi culturali, incontri, spettacoli e dibattiti. Vari luoghi ed orari, info https://www.politicamentescorretto.org/|2025-11-25|https://bologna.repubblica.it/cronaca/2025/11/25/news/eventi_25_novembre_a_bologna_e_dintorni-425001828/
di Marco Imarisio La tattica di Kiev secondo l'ex consigliere di Putin: «Il piano che Zelensky sta sviluppando con i leader europei è tutt'altro che stupido» «Altro che prendere o lasciare entro il 27 novembre, sarà ancora lunga. E potrebbe anche non finire». Sergei Markov non è Frate Indovino, non ci somiglia neppure, né per fisico né per indole, quest'ultima tutt'altro che pacifista. Ma il docente, politologo e consigliere di Vladimir Putin dal 2011 al 2019, ci prende spesso. Tanto per fare un esempio, subito dopo il vertice di agosto in Alaska, fu il primo a dire che non ne sarebbe venuto fuori niente, che Donald Trump avrebbe lasciato alla Russia il tempo di avanzare sul campo, o almeno di provare a farlo, e poi si sarebbe fatto avanti con nuove proposte che non sarebbero dispiaciute al Cremlino. Sono passati tre mesi che sembrano anni. Nel frattempo, Markov è stato etichettato come agente straniero per via dei suoi rapporti con l'Azerbaigian poco amato dal suo ex datore di lavoro, e continua a dare interviste ai media Usa, arabi ed europei nelle quali fa ricorso alla sua visione improntata a una realpolitik rafforzata da un certo cinismo. «Il piano che Volodymyr Zelensky sta sviluppando insieme ai leader europei è tutt'altro che stupido». Come andrà a finire questa volta? «Tutti faranno pressioni sugli Usa. E dall'interno, Marco Rubio e i repubblicani legati all'industria militare faranno pressioni su Trump, dapprima per prolungare i negoziati, poi per cambiarli rafforzando i punti dell'attuale piano contrari alla Russia». Davvero ce ne sono? «Io ho sempre sostenuto che la demilitarizzazione e la denazificazione sarebbero rimaste come rivendicazione, ma che Putin su quei due temi era tutt'altro che rigido. Mi sembra che stia andando così». APPROFONDISCI CON IL PODCAST L'imposizione delle elezioni in Ucraina entro cento giorni non significa imporre anche la fine di Zelensky? «Anche Trump è convinto che Putin odi Zelensky. Ma io garantisco che vi sbagliate, tutti. Lo disprezza, cosa diversa dall'odio. Non gli riconosce alcuna legittimità. E poi andiamo, lo sanno tutti che dopo Zelensky, e dopo quello che è successo, verrà qualcuno peggio di lui, che odia la Russia ancora di più. Da questo punto di vista, la speranza di molti a proposito del ritorno dell'Ucraina sotto la nostra sfera di influenza non è più attuale». Le pressioni di cui lei parla avranno successo? «Zelensky sta chiamando tutta l'Ucraina a unirsi intorno a lui, per scongiurare il piano giudicato filorusso così com'è, e al tempo stesso far dimenticare lo scandalo della corruzione che lo ha colpito. Poi farà lavorare l'Europa per fare in modo che la squadra di Trump porti a Mosca un piano di pace rivisto e corretto con punti che non piaceranno a Putin. E dopo il nostro rifiuto, tutti insieme chiederanno a Trump di aumentare le forniture di armi all'Ucraina e nuove sanzioni contro la Russia. Ha una sua logica, niente da dire». Quali sono i punti non negoziabili per la Russia? «Ce n'è uno di cui nessuno parla e che mi sembra già sparito dalla controproposta europea: il riconoscimento statale della lingua russa in Ucraina. Gli occidentali lo vogliono escludere di default. Forse perché sanno che Putin non ci rinuncerà mai, e quindi il negoziato fallirà». Trump cosa farà? «A me sembra che si stia ripetendo quanto accaduto durante il suo primo mandato. So per certo che anche il Cremlino propende per uno scenario che vede il presidente americano neutralizzato, o comunque ostaggio del suo cosiddetto Deep State. Ma se anche questa volta non si arriva a nulla, lascerà l'Europa da sola ad occuparsi di Ucraina. In fondo, è quello che vuole Putin, per ottenere una vittoria piena. E non mi sembra che i vostri leader abbiano molta voglia di gestire questa faccenda in autonomia. Come vede, tutto sta oscillando, da una parte e dall'altra». Quali sono i veri sentimenti di Putin verso gli Usa? «Non sta investendo molto sul rapporto con Trump. Cerca di non offenderlo. Io ho proposto di nominare 2-3 laudatores a tempo pieno che di mestiere elogeranno il presidente Usa. C'è Dmitriev che lo sta già facendo, ne serve qualcun altro. Ma poco più di quello. Esiste un atteggiamento fortemente negativo del nostro popolo nei confronti degli yankees . Le assicuro che al Cremlino fanno molta attenzione agli umori della società. Quindi, mai amici con gli Usa». A seguire il suo ragionamento, perché allora Putin mostra questo disprezzo nei confronti dell'Europa? «Certo, la nostra società continua a guardare con favore verso l'Europa. Infatti, quando sarà finita la guerra, e quando i vostri capi smetteranno di dire che vi vogliamo aggredire, sarà naturale e molto più facile migliorare i rapporti con voi piuttosto che con gli Usa. Può sembrare un paradosso, ma è così».|2025-11-25|https://www.corriere.it/esteri/25_novembre_25/sergei-markov-ucraina-putin-armi-intervista-61193482-a444-49a9-8283-54e2782cdxlk.shtml
di Mara Rodella «Da un'esperienza brutta, se condivisa, può nascere qualcosa di costruttivo, ecco perché ho raccontato la mia esperienza». Martedì mattina la figlia di Francesco e di Ambra parlerà all'Università Cattolica nell'ambito dell'incontro «Quello che l'amore non è», che si aprirà con la proiezione di «Oltre l'amore», a cura della Polizia di Stato e del Dams Jolanda Renga con il papà Francesco e il questore di Brescia Paolo Sartori / Jolanda Renga e il padre Francesco in questura con il questore Paolo Sartori (LaPresse) Sono le 19.07 del 10 ottobre scorso. Jolanda Renga è «in giro, a Milano» dove vive e studia comunicazione all'università. Sul suo telefonino arriva un messaggio whatsapp: numero sconosciuto, prefisso americano, qualche errore ortografico. «Pubblicherò a mezzanotte le foto che ho di te nuda. Dì ad Ambra che se non riceverò 10mila dollari ti rovinerò la vita». Ambra, che di cognome fa Angiolini, è la sua mamma. «E questo è l'aspetto che mi ha inquietato di più: chi ha scritto sapeva esattamente che quello fosse il mio numero». E non uno a caso. «Ho pensato che volessero intimidire anche mia mamma o fare un brutto scherzo ad entrambe». A raccontarlo è Jolanda Renga. Determinata, solare, spiritosa, coraggiosa, spigliata, sincera. Mai protagonista, sempre spinta dalla voglia di condividere solo per aiutare altre ragazze vittime, come lei, di revenge porn o di qualsiasi altra forma di violenza di genere. Accanto a lei c'è papà Francesco («si sono rivolti a due donne, questo aspetto è importante»): la prima persona a cui, quella sera, ha chiesto aiuto. Anzi, la seconda. Prima in realtà, ha scritto al fratello minore, Leonardo, 20 anni («uno smanettone che sa sempre un sacco di cose, ho pensato che avrebbe potuto aiutarmi a capire!»). «Leo, ho bisogno di una mano». Gli racconta. «Mi ha detto di chiamare subito mamma e papà. Si è offerto di farlo lui, sospettando che magari mi vergognassi: è stato incredibilmente protettivo nei miei confronti». Ma lei non ha nulla di che vergognarsi o temere, tantomeno il giudizio dei genitori. Nessun tabù. Spaventata, chiama il padre — mamma sta lavorando a teatro, «non volevo agitarla, farla preoccupare. Minacciavano di rovinarmi la vita e dai per scontato che poi le cose diventino difficili per te che il messaggio lo ricevi, non certo per chi lo manda», pur perfettamente consapevole «che non ci siano mie foto in giro. Ma possono essere generate in un attimo con l'intelligenza artificiale: quella era la paura. So che ci sono tantissimi programmi gratuiti alla portata di chiunque, rischiando, magari per scherzo, di apportare un danno enorme a una persona. L'opinione pubblica, su questi temi, è sempre molto rigida piuttosto che comprensiva». E attenzione: «Anche se quelle foto io le avessi inviate a qualcuno — ci tiene tantissimo a sottolinearlo — non dovrei sentirmi giudicata, da mio padre e da nessun altro». Questo è il concetto che Jolanda vuole sdoganare: «Una ragazza non deve sentirsi in difetto se mai le fosse capitato di inoltrare immagini private, è una scelta personale e insindacabile. Bisogna insegnare ai ragazzi a non condividerle, questo è il focus». Francesco risponde. Ascolta. E da padre «La conosco, sapevo che non esiste alcuna foto di quel genere». Al netto di questo «ho cercato di tranquillizzarla, le ho detto di non preoccuparsi. Era molto agitata soprattutto perché la mamma stava lavorando e non voleva innervosirla». Poi ha chiesto aiuto alla Questura su come muoversi. «Abbiamo visto il messaggio e consigliato di segnalarlo su Commissariato online » quindi alla sezione Postale, spiega Domenico Geracitano, sovrintendente della Questura di Brescia, da sempre in prima linea contro il bullismo, nelle scuole. «Anche là dove avessero postate fotografie realizzate con l'AI, abbiamo raccomandato a Jolanda di passare al contrattacco e spiegare». Lei lo fa, in un video sul suo profilo sociale, previo confronto in famiglia. «Ho pensato che magari altre ragazze, giovanissime, trovandosi nella stessa situazione magari non hanno la libertà che ho avuto io di parlarne a casa e vanno nel panico, in vergogna. O cercano di pagare, ma non finirà lì la faccenda. Volevo dire loro di chiedere aiuto a una persona di riferimento, adulta. E alle forze dell'ordine». Nessuno giudicherà. Secondo: «Bloccate subito il numero» raccomanda la Polizia di Stato. Sorride, Jolanda, ricordando di essere andata pure fisicamente, in commissariato, a Milano — «quello sbagliato, però, vista la zona in cui vivo!» — e «nessuno degli agenti ha chiesto a me o al mio fidanzato se quelle immagini io le avessi effettivamente mandate o no, proprio perché non è questo il punto». Questa mattina, martedì 25 novembre, dalle 9.30, Jolanda Renga sarà all'Università Cattolica di via Trieste, in città, testimonial dell'incontro «Quello che l'amore non è», che si aprirà con la proiezione di «Oltre l'amore», a cura della Polizia di Stato e del Dams, in cui tra l'altro, alla fine, compaiono anche il padre Francesco e Nek. «Sono convinta che, ovviamente con il linguaggio adeguato in base all'età, l'educazione al rispetto reciproco, anche delle emozioni, comprese le proprie, all'affettività, alle relazioni con l'altro e alla sessualità debba iniziare già dai bambini». Non tutti, dentro casa, hanno la medesima struttura familiare, «e non è giusto permettere che ci siano individui emotivamente coscienti e formati e altri completamente sprovvisti». La Polizia di Stato entra quotidianamente nelle aule. A parlare con ragazzini sempre più giovani. «È capitato che una maestra ci chiamasse perché un bambino di quinta elementare ha dato un pugno sul banco e a una sua compagna ha detto Stai zitta o ti stupro », racconta Geracitano. Cala il gelo. Colpa di un videogioco, pare, per adulti, ricevuto due anni prima (non l'avevano ben capito nemmeno i genitori), e «dell'avatar che si era creato, che aveva già fatto suo e generato oltre duemila ore online, riproponendolo a scuola». E rivivendo ogni, violento, dettaglio, con tanto di simulazione di una coltellata alla gola all'antagonista femminile di turno per non scendere di classifica. Quando Jolanda posta il video, ripercorrendo il messaggio minatorio ricevuto, piovono anche i commenti degli haters. Paradossale. Sorride. Voleva essere costruttiva, c'è chi voleva distruggerla. «Diventare virali è un attimo. Ma è pericoloso. Ci si espone a una miriade di occhi e pensieri. Non è giusto doversi aspettare gli insulti, ma io sono consapevole del rischio. E resto io, a prescindere da tutto. È uno dei pericoli più grandi dei social, soprattutto per i giovanissimi, più vulnerabili: è tutto talmente veloce che non ci si può strutturare». Da idolo a odiato in un amen. Chiedete aiuto. «Oltre a Commissariato online esiste anche l'applicazione Youpol, per qualsiasi segnalazione in tempo reale alle nostre centrali operative, anche nell'anonimato oppure con geolocalizzazione immediata. Fidatevi» ribadisce il Questore, Paolo Sartori. Lo sottolinea ancora, Jolanda, pensando all'evento di oggi in Cattolica. «Io non ho nulla da insegnare a nessuno, non mi metterei mai al centro. Ma parlare con i ragazzi mi piace molto. E se qualcuno può sentirsi vicino a me ne sono felice: una cosa brutta la si può trasformare in positiva e costruttiva per aiutare altre persone. È solo per questo che ho condiviso la mia storia, forte di tanti follower, lo penso davvero». Anche noi.|2025-11-25|https://brescia.corriere.it/notizie/cronaca/25_novembre_25/jolanda-renga-io-vittima-di-revenge-porn-voglio-aiutare-gli-altri-a-reagire-9d011c97-e2b2-474f-a582-4978ecca4xlk.shtml
La Corda Molle e il relativo pedaggio è ormai un romanzo d'appendice. L'ultima puntata l'ha scritta ancora il ministro delle Infrastrutture Matteo Salvini. Se in passato aveva promesso la sua gratuità, per poi circoscrivere la stessa ai soli residenti, domenica alla festa della Lega di Castelcovati ha detto di essere disposto a versare la metà della cifra necessaria (3 milioni l'anno) per annullare il pedaggio ai soli residenti; l'altra metà tocca a comuni, Provincia o Regione affinché Bruxelles non possa parlare di «aiuti di Stato». Residenti di quali comuni? Si presume dei 25 paesi attraversati o serviti indirettamente dalla strada (da Montichiari a Ospitaletto passando per Brescia, Borgosatollo, Capriano del Colle, Montirone, Travagliato). I sindaci si fanno sentire: «I Comuni non devono e non possono farsi carico della rimanenza, perché non dispongono delle risorse necessarie né della responsabilità diretta sulle misure decise a livello nazionale. Coprire questi costi significherebbe spostare sulle comunità locali oneri che spettano ad altri livelli istituzionali, mettendo a rischio i servizi essenziali per i cittadini» commentano Renato Pasinetti (Travagliato), Fabrizio Scuri (Cazzago S.Martino) e Filippo Spagnoli (Montirone). Per Pasinetti è la Regione a doversi far carico del milione e mezzo l'anno, per Spagnoli spetta a Autovie Padane. Le parole del ministro hanno suscitato la reazione indignata del deputato di Azione Fabrizio Benzoni («ha preso per i fondelli i bresciani») mentre l'ex sindaco di Borgosatollo Giacomo Mariga su Facebook confuta Salvini laddove dice che l'introduzione del pedaggio è colpa del Pd e del ministro Delrio: di pagamento si parla già nel protocollo d'accordo tra Regione, Provincia e Anas del 1994 e poi nella delibera di Giunta regionale del 2003; solo il comune di Borgosatollo si espresse contrariamente al ticket. «Forse il Ministro non ha a sua disposizione risorse per poter capire la storia di questa infrastruttura?». pgorlani@corriere.it|2025-11-25|https://brescia.corriere.it/notizie/cronaca/25_novembre_25/corda-molle-i-sindaci-replicano-a-salvini-i-comuni-non-possono-pagare-1-5-milioni-e-mezzo-l-anno-da103374-fad7-45b2-94ed-3de69d7c3xlk.shtml
Questo messaggio verrà visualizzato su un altro dispositivo/accesso e tu potrai continuare a leggere le notizie da qui. L'altro dispositivo/accesso rimarrà collegato a questo account. Puoi accedere con il tuo account su tutti i dispositivi che desideri, ma utilizzandoli in momenti diversi secondo il tuo piano di abbonamento.Perchè visualizzo questo messaggio? Perché tu o qualcun altro sta leggendo Corriere.it con questo account su più di due dispositivi/accessi. Il tuo attuale abbonamento permette di leggere Corriere.it solo su due dispositivi in contemporanea (computer, telefono o tablet).Come posso smettere di vedere questo messaggio? Se sei abbonato con un altro account accedi con le tue credenziali. Se siete in 2 o più che utilizzano lo stesso abbonamento, passa all'offerta Family e condividi l'abbonamento con altre due persone. Altrimenti, fai clic su Continua a leggere qui e assicurati di essere l'unica persona che visualizza Corriere.it con questo account.Non sai chi altro sta utilizzando questo account? Ti consigliamo di cambiare la tua password cliccando qui|2025-11-25|https://www.corriere.it/salute/neuroscienze/25_novembre_24/la-voce-dei-cari-in-ospedale-puo-valere-persino-piu-dei-farmaci-fecafd32-6f60-472d-98d2-a20f70010xlk.shtml
L'evento innescò una rivoluzione: il Grande Evento Ossidativo. In centinaia di milioni di anni l'atmosfera si riempì di ossigeno, fino a quel 21% che è stabile (per nostra fortuna) da 800mila anni almeno. Si formò la fascia di ozono che ci protegge dai raggi ultravioletti. Il pianeta subì un raffreddamento drammatico, a causa della riduzione del metano atmosferico, trasformandosi in una grande palla di neve. Le forme di vita che fino ad allora avevano proliferato in condizioni anossiche furono spazzate via, perché per molte di loro l'ossigeno era un veleno, e i pochi sopravvissuti furono relegati in nicchie marginali (oggi li troviamo, per esempio, nell'intestino dei ruminanti o negli abissi oceanici). Invece altri microbi, e poi gli animali, tutto quell'ossigeno impararono a respirarlo, rilasciando come scarto acqua e anidride carbonica che viene riassorbita da fitoplancton e piante. In questo grande intreccio di cicli di regolazione biogeochimici, i microbi che sopravvissero alle oscillazioni climatiche e poi il fitoplancton crearono le condizioni che oggi ci mantengono in vita: hanno reso la Terra abitabile per noi.|2025-11-25|https://www.corriere.it/le-lezioni-del-corriere/scienze/25_maggio_12/la-fotosintesi.shtml
Aggressivo e autodistruttivo, Giovenale compone ed esplora il quadro di una realtà deformata. La Roma della fine del primo secolo e degli inizi del secondo non era solo una sentina di vizi e di miserie: gli scrittori contemporanei a Giovenale raccontano anche molto altro. Lui invece non vede che tracotanza e potere male acquistato, astuzie senza fine degli orientali e comportamenti esecrabili di soldati, usurai, lottatori del circo. Scompone frammenti di persone e cose di decenni prima, li isola e li racconta come il quotidiano dei suoi tempi. In un letamaio come quello che lui descrive, anche la purezza di vita e tradizioni popolari e contadine che qua e là fanno capolino sembrano vita immaginata. Odiatore delle donne, degli omosessuali, degli avidi, dei potenti che umiliano la dignità altrui, c'è qualche apertura, nel nostro poeta? Poche. Nella satira XI elogia la vita sobria e ricorda che una cena frugale potrebbe riportarci al gusto delle cose. Negli anni in cui, poi, si va verso epoche nuove, ove il Cristianesimo esalta l'essere, la spiritualità, Giovenale esorta così un amico: «Se vuoi che ti ammiriamo per ciò che sei e non per ciò che possiedi (...), mostra qualcosa che sia veramente tuo» (satira VIII, v. 168).|2025-11-25|https://www.corriere.it/le-lezioni-del-corriere/letteratura-latina/25_maggio_20/giovenale.shtml
